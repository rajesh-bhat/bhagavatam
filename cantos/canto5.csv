ids,sentences
5.1.1.1,rājovāca
5.1.2.1,na nūnaṁ mukta-saṅgānāṁ
5.1.2.2,tādṛśānāṁ dvijarṣabha
5.1.2.3,gṛheṣv abhiniveśo ’yaṁ
5.1.2.4,puṁsāṁ bhavitum arhati
5.1.3.1,mahatāṁ khalu viprarṣe
5.1.3.2,uttamaśloka-pādayoḥ
5.1.3.3,chāyā-nirvṛta-cittānāṁ
5.1.3.4,na kuṭumbe spṛhā-matiḥ
5.1.4.1,saṁśayo ’yaṁ mahān brahman
5.1.4.2,dārāgāra-sutādiṣu
5.1.4.3,saktasya yat siddhir abhūt
5.1.4.4,kṛṣṇe ca matir acyutā
5.1.5.1,śrī-śuka uvāca
5.1.6.1,yarhi vāva ha rājan sa rāja-putraḥ priyavrataḥ parama-bhāgavato nāradasya caraṇopasevayāñjasāvagata-paramārtha-satattvo brahma-satreṇa dīkṣiṣyamāṇo ’vani-tala-paripālanāyāmnāta-pravara-guṇa-gaṇaikānta-bhājanatayā sva-pitropāmantrito bhagavati vāsudeva evāvyavadhāna-samādhi-yogena samāveśita-sakala-kāraka-kriyā-kalāpo naivābhyanandad yadyapi tad apratyāmnātavyaṁ tad-adhikaraṇa ātmano ’nyasmād asato ’pi parābhavam anvīkṣamāṇaḥ.
5.1.7.1,atha ha bhagavān ādi-deva etasya guṇa-visargasya paribṛṁhaṇānudhyāna-vyavasita-sakala-jagad-abhiprāya ātma-yonir akhila-nigama-nija-gaṇa-pariveṣṭitaḥ sva-bhavanād avatatāra.
5.1.8.1,sa tatra tatra gagana-tala uḍu-patir iva vimānāvalibhir anupatham amara-parivṛḍhair abhipūjyamānaḥ pathi pathi ca varūthaśaḥ siddha-gandharva-sādhya-cāraṇa-muni-gaṇair upagīyamāno gandha-mādana-droṇīm avabhāsayann upasasarpa.
5.1.9.1,tatra ha vā enaṁ devarṣir haṁsa-yānena pitaraṁ bhagavantaṁ hiraṇya-garbham upalabhamānaḥ sahasaivotthāyārhaṇena saha pitā-putrābhyām avahitāñjalir upatasthe.
5.1.10.1,bhagavān api bhārata tad-upanītārhaṇaḥ sūkta-vākenātitarām udita-guṇa-gaṇāvatāra-sujayaḥ priyavratam ādi-puruṣas taṁ sadaya-hāsāvaloka iti hovāca.
5.1.11.1,śrī-bhagavān uvāca
5.1.12.1,na tasya kaścit tapasā vidyayā vā
5.1.12.2,na yoga-vīryeṇa manīṣayā vā
5.1.12.3,naivārtha-dharmaiḥ parataḥ svato vā
5.1.12.4,kṛtaṁ vihantuṁ tanu-bhṛd vibhūyāt
5.1.13.1,bhavāya nāśāya ca karma kartuṁ
5.1.13.2,śokāya mohāya sadā bhayāya
5.1.13.3,sukhāya duḥkhāya ca deha-yogam
5.1.13.4,avyakta-diṣṭaṁ janatāṅga dhatte
5.1.14.1,yad-vāci tantyāṁ guṇa-karma-dāmabhiḥ
5.1.14.2,sudustarair vatsa vayaṁ suyojitāḥ
5.1.14.3,sarve vahāmo balim īśvarāya
5.1.14.4,protā nasīva dvi-pade catuṣ-padaḥ
5.1.15.1,īśābhisṛṣṭaṁ hy avarundhmahe ’ṅga
5.1.15.2,duḥkhaṁ sukhaṁ vā guṇa-karma-saṅgāt
5.1.15.3,āsthāya tat tad yad ayuṅkta nāthaś
5.1.15.4,cakṣuṣmatāndhā iva nīyamānāḥ
5.1.16.1,mukto ’pi tāvad bibhṛyāt sva-deham
5.1.16.2,ārabdham aśnann abhimāna-śūnyaḥ
5.1.16.3,yathānubhūtaṁ pratiyāta-nidraḥ
5.1.16.4,kiṁ tv anya-dehāya guṇān na vṛṅkte
5.1.17.1,bhayaṁ pramattasya vaneṣv api syād
5.1.17.2,yataḥ sa āste saha-ṣaṭ-sapatnaḥ
5.1.17.3,jitendriyasyātma-rater budhasya
5.1.17.4,gṛhāśramaḥ kiṁ nu karoty avadyam
5.1.18.1,yaḥ ṣaṭ sapatnān vijigīṣamāṇo
5.1.18.2,gṛheṣu nirviśya yateta pūrvam
5.1.18.3,atyeti durgāśrita ūrjitārīn
5.1.18.4,kṣīṇeṣu kāmaṁ vicared vipaścit
5.1.19.1,tvaṁ tv abja-nābhāṅghri-saroja-kośa-
5.1.19.2,durgāśrito nirjita-ṣaṭ-sapatnaḥ
5.1.19.3,bhuṅkṣveha bhogān puruṣātidiṣṭān
5.1.19.4,vimukta-saṅgaḥ prakṛtiṁ bhajasva
5.1.20.1,śrī-śuka uvāca
5.1.21.1,bhagavān api manunā yathāvad upakalpitāpacitiḥ priyavrata-nāradayor aviṣamam abhisamīkṣamāṇayor ātmasam avasthānam avāṅ-manasaṁ kṣayam avyavahṛtaṁ pravartayann agamat.
5.1.22.1,manur api pareṇaivaṁ pratisandhita-manorathaḥ surarṣi-varānumatenātmajam akhila-dharā-maṇḍala-sthiti-guptaya āsthāpya svayam ati-viṣama-viṣaya-viṣa-jalāśayāśāyā upararāma.
5.1.23.1,iti ha vāva sa jagatī-patir īśvarecchayādhiniveśita-karmādhikāro ’khila-jagad-bandha-dhvaṁsana-parānubhāvasya bhagavata ādi-puruṣasyāṅghri-yugalānavarata-dhyānānubhāvena parirandhita-kaṣāyāśayo ’vadāto ’pi māna-vardhano mahatāṁ mahītalam anuśaśāsa.
5.1.24.1,atha ca duhitaraṁ prajāpater viśvakarmaṇa upayeme barhiṣmatīṁ nāma tasyām u ha vāva ātmajān ātma-samāna-śīla-guṇa-karma-rūpa-vīryodārān daśa bhāvayām babhūva kanyāṁ ca yavīyasīm ūrjasvatīṁ nāma.
5.1.25.1,āgnīdhredhmajihva-yajñabāhu-mahāvīra-hiraṇyareto-ghṛtapṛṣṭha-savana-medhātithi-vītihotra-kavaya iti sarva evāgni-nāmānaḥ.
5.1.26.1,eteṣāṁ kavir mahāvīraḥ savana iti traya āsann ūrdhva-retasas ta ātma-vidyāyām arbha-bhāvād ārabhya kṛta-paricayāḥ pāramahaṁsyam evāśramam abhajan.
5.1.27.1,tasminn u ha vā upaśama-śīlāḥ paramarṣayaḥ sakala-jīva-nikāyāvāsasya bhagavato vāsudevasya bhītānāṁ śaraṇa-bhūtasya śrīmac-caraṇāravindāvirata-smaraṇāvigalita-parama-bhakti-yogānu-bhāvena paribhāvitāntar-hṛdayādhigate bhagavati sarveṣāṁ bhūtānām ātma-bhūte pratyag-ātmany evātmanas tādātmyam aviśeṣeṇa samīyuḥ.
5.1.28.1,anyasyām api jāyāyāṁ trayaḥ putrā āsann uttamas tāmaso raivata iti manvantarādhipatayaḥ.
5.1.29.1,evam upaśamāyaneṣu sva-tanayeṣv atha jagatī-patir jagatīm arbudāny ekādaśa parivatsarāṇām avyāhatākhila-puruṣa-kāra-sāra-sambhṛta-dor-daṇḍa-yugalāpīḍita-maurvī-guṇa-stanita-viramita-dharma-pratipakṣo barhiṣmatyāś cānudinam edhamāna-pramoda-prasaraṇa-yauṣiṇya-vrīḍā-pramuṣita-hāsāvaloka-rucira-kṣvely-ādibhiḥ parābhūyamāna-viveka ivānavabudhyamāna iva mahāmanā bubhuje.
5.1.30.1,yāvad avabhāsayati sura-girim anuparikrāman bhagavān ādityo vasudhā-talam ardhenaiva pratapaty ardhenāvacchādayati tadā hi bhagavad-upāsanopacitāti-puruṣa-prabhāvas tad anabhinandan samajavena rathena jyotirmayena rajanīm api dinaṁ kariṣyāmīti sapta-kṛt vastaraṇim anuparyakrāmad dvitīya iva pataṅgaḥ.
5.1.31.1,ye vā u ha tad-ratha-caraṇa-nemi-kṛta-parikhātās te sapta sindhava āsan yata eva kṛtāḥ sapta bhuvo dvīpāḥ.
5.1.32.1,jambū-plakṣa-śālmali-kuśa-krauñca-śāka-puṣkara-saṁjñās teṣāṁ parimāṇaṁ pūrvasmāt pūrvasmād uttara uttaro yathā-saṅkhyaṁ dvi-guṇa-mānena bahiḥ samantata upakḷptāḥ.
5.1.33.1,kṣārodekṣu-rasoda-suroda-ghṛtoda-kṣīroda-dadhi-maṇḍoda-śuddhodāḥ sapta jaladhayaḥ sapta dvīpa-parikhā ivābhyantara-dvīpa-samānā ekaikaśyena yathānupūrvaṁ saptasv api bahir dvīpeṣu pṛthak parita upakalpitās teṣu jambv-ādiṣu barhiṣmatī-patir anuvratānātmajān āgnīdhredhmajihva-yajñabāhu-hiraṇyareto-ghṛtapṛṣṭha-medhātithi-vītihotra-saṁjñān yathā-saṅkhyenaikaikasminn ekam evādhi-patiṁ vidadhe.
5.1.34.1,duhitaraṁ corjasvatīṁ nāmośanase prāyacchad yasyām āsīd devayānī nāma kāvya-sutā.
5.1.35.1,naivaṁ-vidhaḥ puruṣa-kāra urukramasya
5.1.35.2,puṁsāṁ tad-aṅghri-rajasā jita-ṣaḍ-guṇānām
5.1.35.3,citraṁ vidūra-vigataḥ sakṛd ādadīta
5.1.35.4,yan-nāmadheyam adhunā sa jahāti bandham
5.1.36.1,sa evam aparimita-bala-parākrama ekadā tu devarṣi-caraṇānuśayanānu-patita-guṇa-visarga-saṁsargeṇānirvṛtam ivātmānaṁ manyamāna ātma-nirveda idam āha.
5.1.37.1,aho asādhv anuṣṭhitaṁ yad abhiniveśito ’ham indriyair avidyā-racita-viṣama-viṣayāndha-kūpe tad alam alam amuṣyā vanitāyā vinoda-mṛgaṁ māṁ dhig dhig iti garhayāṁ cakāra.
5.1.38.1,para-devatā-prasādādhigatātma-pratyavamarśenānupravṛttebhyaḥ putrebhya imāṁ yathā-dāyaṁ vibhajya bhukta-bhogāṁ ca mahiṣīṁ mṛtakam iva saha mahā-vibhūtim apahāya svayaṁ nihita-nirvedo hṛdi gṛhīta-hari-vihārānubhāvo bhagavato nāradasya padavīṁ punar evānusasāra.
5.1.39.1,tasya ha vā ete ślokāḥ —
5.1.40.1,bhū-saṁsthānaṁ kṛtaṁ yena
5.1.40.2,sarid-giri-vanādibhiḥ
5.1.40.3,sīmā ca bhūta-nirvṛtyai
5.1.40.4,dvīpe dvīpe vibhāgaśaḥ
5.1.41.1,bhaumaṁ divyaṁ mānuṣaṁ ca
5.1.41.2,mahitvaṁ karma-yogajam
5.1.41.3,yaś cakre nirayaupamyaṁ
5.1.41.4,puruṣānujana-priyaḥ
5.2.1.1,śrī-śuka uvāca
5.2.2.1,sa ca kadācit pitṛloka-kāmaḥ sura-vara-vanitākrīḍācala-droṇyāṁ bhagavantaṁ viśva-sṛjāṁ patim ābhṛta-paricaryopakaraṇa ātmaikāgryeṇa tapasvy ārādhayāṁ babhūva.
5.2.3.1,tad upalabhya bhagavān ādi-puruṣaḥ sadasi gāyantīṁ pūrvacittiṁ nāmāpsarasam abhiyāpayām āsa.
5.2.4.1,sā ca tad-āśramopavanam ati-ramaṇīyaṁ vividha-nibiḍa-viṭapi-viṭapa-nikara-saṁśliṣṭa-puraṭa-latārūḍha-sthala-vihaṅgama-mithunaiḥ procyamāna-śrutibhiḥ pratibodhyamāna-salila-kukkuṭa-kāraṇḍava-kalahaṁsādibhir vicitram upakūjitāmala-jalāśaya-kamalākaram upababhrāma.
5.2.5.1,tasyāḥ sulalita-gamana-pada-vinyāsa-gati-vilāsāyāś cānupadaṁ khaṇa-khaṇāyamāna-rucira-caraṇābharaṇa-svanam upākarṇya naradeva-kumāraḥ samādhi-yogenāmīlita-nayana-nalina-mukula-yugalam īṣad vikacayya vyacaṣṭa.
5.2.6.1,tām evāvidūre madhukarīm iva sumanasa upajighrantīṁ divija-manuja-mano-nayanāhlāda-dughair gati-vihāra-vrīḍā-vinayāvaloka-susvarākṣarāvayavair manasi nṛṇāṁ kusumāyudhasya vidadhatīṁ vivaraṁ nija-mukha-vigalitāmṛtāsava-sahāsa-bhāṣaṇāmoda-madāndha-madhukara-nikaroparodhena druta-pada-vinyāsena valgu-spandana-stana-kalaśa-kabara-bhāra-raśanāṁ devīṁ tad-avalokanena vivṛtāvasarasya bhagavato makara-dhvajasya vaśam upanīto jaḍavad iti hovāca.
5.2.7.1,kā tvaṁ cikīrṣasi ca kiṁ muni-varya śaile
5.2.7.2,māyāsi kāpi bhagavat-para-devatāyāḥ
5.2.7.3,vijye bibharṣi dhanuṣī suhṛd-ātmano ’rthe
5.2.7.4,kiṁ vā mṛgān mṛgayase vipine pramattān
5.2.8.1,bāṇāv imau bhagavataḥ śata-patra-patrau
5.2.8.2,śāntāv apuṅkha-rucirāv ati-tigma-dantau
5.2.8.3,kasmai yuyuṅkṣasi vane vicaran na vidmaḥ
5.2.8.4,kṣemāya no jaḍa-dhiyāṁ tava vikramo ’stu
5.2.9.1,śiṣyā ime bhagavataḥ paritaḥ paṭhanti
5.2.9.2,gāyanti sāma sarahasyam ajasram īśam
5.2.9.3,yuṣmac-chikhā-vilulitāḥ sumano ’bhivṛṣṭīḥ
5.2.9.4,sarve bhajanty ṛṣi-gaṇā iva veda-śākhāḥ
5.2.10.1,vācaṁ paraṁ caraṇa-pañjara-tittirīṇāṁ
5.2.10.2,brahmann arūpa-mukharāṁ śṛṇavāma tubhyam
5.2.10.3,labdhā kadamba-rucir aṅka-viṭaṅka-bimbe
5.2.10.4,yasyām alāta-paridhiḥ kva ca valkalaṁ te
5.2.11.1,kiṁ sambhṛtaṁ rucirayor dvija śṛṅgayos te
5.2.11.2,madhye kṛśo vahasi yatra dṛśiḥ śritā me
5.2.11.3,paṅko ’ruṇaḥ surabhīr ātma-viṣāṇa īdṛg
5.2.11.4,yenāśramaṁ subhaga me surabhī-karoṣi
5.2.12.1,lokaṁ pradarśaya suhṛttama tāvakaṁ me
5.2.12.2,yatratya ittham urasāvayavāv apūrvau
5.2.12.3,asmad-vidhasya mana-unnayanau bibharti
5.2.12.4,bahv adbhutaṁ sarasa-rāsa-sudhādi vaktre
5.2.13.1,kā vātma-vṛttir adanād dhavir aṅga vāti
5.2.13.2,viṣṇoḥ kalāsy animiṣonmakarau ca karṇau
5.2.13.3,udvigna-mīna-yugalaṁ dvija-paṅkti-śocir
5.2.13.4,āsanna-bhṛṅga-nikaraṁ sara in mukhaṁ te
5.2.14.1,yo ’sau tvayā kara-saroja-hataḥ pataṅgo
5.2.14.2,dikṣu bhraman bhramata ejayate ’kṣiṇī me
5.2.14.3,muktaṁ na te smarasi vakra-jaṭā-varūthaṁ
5.2.14.4,kaṣṭo ’nilo harati lampaṭa eṣa nīvīm
5.2.15.1,rūpaṁ tapodhana tapaś caratāṁ tapoghnaṁ
5.2.15.2,hy etat tu kena tapasā bhavatopalabdham
5.2.15.3,cartuṁ tapo ’rhasi mayā saha mitra mahyaṁ
5.2.15.4,kiṁ vā prasīdati sa vai bhava-bhāvano me
5.2.16.1,na tvāṁ tyajāmi dayitaṁ dvija-deva-dattaṁ
5.2.16.2,yasmin mano dṛg api no na viyāti lagnam
5.2.16.3,māṁ cāru-śṛṅgy arhasi netum anuvrataṁ te
5.2.16.4,cittaṁ yataḥ pratisarantu śivāḥ sacivyaḥ
5.2.17.1,śrī-śuka uvāca
5.2.18.1,sā ca tatas tasya vīra-yūtha-pater buddhi-śīla-rūpa-vayaḥ-śriyaudāryeṇa parākṣipta-manās tena sahāyutāyuta-parivatsaropalakṣaṇaṁ kālaṁ jambūdvīpa-patinā bhauma-svarga-bhogān bubhuje.
5.2.19.1,tasyām u ha vā ātmajān sa rāja-vara āgnīdhro nābhi-kimpuruṣa-harivarṣelāvṛta-ramyaka-hiraṇmaya-kuru-bhadrāśva-ketumāla-saṁjñān nava putrān ajanayat.
5.2.20.1,sā sūtvātha sutān navānuvatsaraṁ gṛha evāpahāya pūrvacittir bhūya evājaṁ devam upatasthe.
5.2.21.1,āgnīdhra-sutās te mātur anugrahād autpattikenaiva saṁhanana-balopetāḥ pitrā vibhaktā ātma-tulya-nāmāni yathā-bhāgaṁ jambūdvīpa-varṣāṇi bubhujuḥ.
5.2.22.1,āgnīdhro rājātṛptaḥ kāmānām apsarasam evānudinam adhi-manyamānas tasyāḥ salokatāṁ śrutibhir avārundha yatra pitaro mādayante.
5.2.23.1,samparete pitari nava bhrātaro meru-duhitṝr merudevīṁ pratirūpām ugradaṁṣṭrīṁ latāṁ ramyāṁ śyāmāṁ nārīṁ bhadrāṁ devavītim iti saṁjñā navodavahan.
5.3.1.1,śrī-śuka uvāca
5.3.2.1,tasya ha vāva śraddhayā viśuddha-bhāvena yajataḥ pravargyeṣu pracaratsu dravya-deśa-kāla-mantrartvig-dakṣiṇā-vidhāna-yogopapattyā duradhigamo ’pi bhagavān bhāgavata-vātsalyatayā supratīka ātmānam aparājitaṁ nija-janābhipretārtha-vidhitsayā gṛhīta-hṛdayo hṛdayaṅgamaṁ mano-nayanānandanāvayavābhirāmam āviścakāra.
5.3.3.1,atha ha tam āviṣkṛta-bhuja-yugala-dvayaṁ hiraṇmayaṁ puruṣa-viśeṣaṁ kapiśa-kauśeyāmbara-dharam urasi vilasac-chrīvatsa-lalāmaṁ daravara-vanaruha-vana-mālācchūry-amṛta-maṇi-gadādibhir upalakṣitaṁ sphuṭa-kiraṇa-pravara-mukuṭa-kuṇḍala-kaṭaka-kaṭi-sūtra-hāra-keyūra-nūpurādy-aṅga-bhūṣaṇa-vibhūṣitam ṛtvik-sadasya-gṛha-patayo ’dhanā ivottama-dhanam upalabhya sabahu-mānam arhaṇenāvanata-śīrṣāṇa upatasthuḥ.
5.3.4-5.1,ṛtvija ūcuḥ
5.3.6.1,parijanānurāga-viracita-śabala-saṁśabda-salila-sita-kisalaya-tulasikā-dūrvāṅkurair api sambhṛtayā saparyayā kila parama parituṣyasi.
5.3.7.1,athānayāpi na bhavata ijyayoru-bhāra-bharayā samucitam artham ihopalabhāmahe.
5.3.8.1,ātmana evānusavanam añjasāvyatirekeṇa bobhūyamānāśeṣa-puruṣārtha-svarūpasya kintu nāthāśiṣa āśāsānānām etad abhisaṁrādhana-mātraṁ bhavitum arhati.
5.3.9.1,tad yathā bāliśānāṁ svayam ātmanaḥ śreyaḥ param aviduṣāṁ parama-parama-puruṣa prakarṣa-karuṇayā sva-mahimānaṁ cāpavargākhyam upakalpayiṣyan svayaṁ nāpacita evetaravad ihopalakṣitaḥ.
5.3.10.1,athāyam eva varo hy arhattama yarhi barhiṣi rājarṣer varadarṣabho bhavān nija-puruṣekṣaṇa-viṣaya āsīt.
5.3.11.1,asaṅga-niśita-jñānānala-vidhūtāśeṣa-malānāṁ bhavat-svabhāvānām ātmārāmāṇāṁ munīnām anavarata-pariguṇita-guṇa-gaṇa parama-maṅgalāyana-guṇa-gaṇa-kathano ’si.
5.3.12.1,atha kathañcit skhalana-kṣut-patana-jṛmbhaṇa-duravasthānādiṣu vivaśānāṁ naḥ smaraṇāya jvara-maraṇa-daśāyām api sakala-kaśmala-nirasanāni tava guṇa-kṛta-nāmadheyāni vacana-gocarāṇi bhavantu.
5.3.13.1,kiñcāyaṁ rājarṣir apatya-kāmaḥ prajāṁ bhavādṛśīm āśāsāna īśvaram āśiṣāṁ svargāpavargayor api bhavantam upadhāvati prajāyām artha-pratyayo dhanadam ivādhanaḥ phalīkaraṇam.
5.3.14.1,ko vā iha te ’parājito ’parājitayā māyayānavasita-padavyānāvṛta-matir viṣaya-viṣa-rayānāvṛta-prakṛtir anupāsita-mahac-caraṇaḥ.
5.3.15.1,yad u ha vāva tava punar adabhra-kartar iha samāhūtas tatrārtha-dhiyāṁ mandānāṁ nas tad yad deva-helanaṁ deva-devārhasi sāmyena sarvān prativoḍhum aviduṣām.
5.3.16.1,śrī-śuka uvāca
5.3.17.1,śrī-bhagavān uvāca
5.3.18.1,tata āgnīdhrīye ’ṁśa-kalayāvatariṣyāmy ātma-tulyam anupalabhamānaḥ.
5.3.19.1,śrī-śuka uvāca
5.3.20.1,barhiṣi tasminn eva viṣṇudatta bhagavān paramarṣibhiḥ prasādito nābheḥ priya-cikīrṣayā tad-avarodhāyane merudevyāṁ dharmān darśayitu-kāmo vāta-raśanānāṁ śramaṇānām ṛṣīṇām ūrdhva-manthināṁ śuklayā tanuvāvatatāra.
5.4.1.1,śrī-śuka uvāca
5.4.2.1,tasya ha vā itthaṁ varṣmaṇā varīyasā bṛhac-chlokena caujasā balena śriyā yaśasā vīrya-śauryābhyāṁ ca pitā ṛṣabha itīdaṁ nāma cakāra.
5.4.3.1,yasya hīndraḥ spardhamāno bhagavān varṣe na vavarṣa tad avadhārya bhagavān ṛṣabhadevo yogeśvaraḥ prahasyātma-yogamāyayā sva-varṣam ajanābhaṁ nāmābhyavarṣat.
5.4.4.1,nābhis tu yathābhilaṣitaṁ suprajastvam avarudhyāti-pramoda-bhara-vihvalo gadgadākṣarayā girā svairaṁ gṛhīta-naraloka-sadharmaṁ bhagavantaṁ purāṇa-puruṣaṁ māyā-vilasita-matir vatsa tāteti sānurāgam upalālayan parāṁ nirvṛtim upagataḥ.
5.4.5.1,viditānurāgam āpaura-prakṛti jana-pado rājā nābhir ātmajaṁ samaya-setu-rakṣāyām abhiṣicya brāhmaṇeṣūpanidhāya saha merudevyā viśālāyāṁ prasanna-nipuṇena tapasā samādhi-yogena nara-nārāyaṇākhyaṁ bhagavantaṁ vāsudevam upāsīnaḥ kālena tan-mahimānam avāpa.
5.4.6.1,yasya ha pāṇḍaveya ślokāv udāharanti —
5.4.7.1,brahmaṇyo ’nyaḥ kuto nābher
5.4.7.2,viprā maṅgala-pūjitāḥ
5.4.7.3,yasya barhiṣi yajñeśaṁ
5.4.7.4,darśayām āsur ojasā
5.4.8.1,atha ha bhagavān ṛṣabhadevaḥ sva-varṣaṁ karma-kṣetram anumanyamānaḥ pradarśita-gurukula-vāso labdha-varair gurubhir anujñāto gṛhamedhināṁ dharmān anuśikṣamāṇo jayantyām indra-dattāyām ubhaya-lakṣaṇaṁ karma samāmnāyāmnātam abhiyuñjann ātmajānām ātma-samānānāṁ śataṁ janayām āsa.
5.4.9.1,yeṣāṁ khalu mahā-yogī bharato jyeṣṭhaḥ śreṣṭha-guṇa āsīd yenedaṁ varṣaṁ bhāratam iti vyapadiśanti.
5.4.10.1,tam anu kuśāvarta ilāvarto brahmāvarto malayaḥ ketur bhadrasena indraspṛg vidarbhaḥ kīkaṭa iti nava navati pradhānāḥ.
5.4.11-12.1,kavir havir antarikṣaḥ
5.4.11-12.2,prabuddhaḥ pippalāyanaḥ
5.4.11-12.3,āvirhotro ’tha drumilaś
5.4.11-12.4,camasaḥ karabhājanaḥ
5.4.13.1,yavīyāṁsa ekāśītir jāyanteyāḥ pitur ādeśakarā mahā-śālīnā mahā-śrotriyā yajña-śīlāḥ karma-viśuddhā brāhmaṇā babhūvuḥ.
5.4.14.1,bhagavān ṛṣabha-saṁjña ātma-tantraḥ svayaṁ nitya-nivṛttānartha-paramparaḥ kevalānandānubhava īśvara eva viparītavat karmāṇy ārabhamāṇaḥ kālenānugataṁ dharmam ācaraṇenopaśikṣayann atad-vidāṁ sama upaśānto maitraḥ kāruṇiko dharmārtha-yaśaḥ-prajānandāmṛtāvarodhena gṛheṣu lokaṁ niyamayat.
5.4.15.1,yad yac chīrṣaṇyācaritaṁ tat tad anuvartate lokaḥ.
5.4.16.1,yadyapi sva-viditaṁ sakala-dharmaṁ brāhmaṁ guhyaṁ brāhmaṇair darśita-mārgeṇa sāmādibhir upāyair janatām anuśaśāsa.
5.4.17.1,dravya-deśa-kāla-vayaḥ-śraddhartvig-vividhoddeśopacitaiḥ sarvair api kratubhir yathopadeśaṁ śata-kṛtva iyāja.
5.4.18.1,bhagavatarṣabheṇa parirakṣyamāṇa etasmin varṣe na kaścana puruṣo vāñchaty avidyamānam ivātmano ’nyasmāt kathañcana kimapi karhicid avekṣate bhartary anusavanaṁ vijṛmbhita-snehātiśayam antareṇa.
5.4.19.1,sa kadācid aṭamāno bhagavān ṛṣabho brahmāvarta-gato brahmarṣi-pravara-sabhāyāṁ prajānāṁ niśāmayantīnām ātmajān avahitātmanaḥ praśraya-praṇaya-bhara-suyantritān apy upaśikṣayann iti hovāca.
5.5.1.1,ṛṣabha uvāca
5.5.2.1,mahat-sevāṁ dvāram āhur vimuktes
5.5.2.2,tamo-dvāraṁ yoṣitāṁ saṅgi-saṅgam
5.5.2.3,mahāntas te sama-cittāḥ praśāntā
5.5.2.4,vimanyavaḥ suhṛdaḥ sādhavo ye
5.5.3.1,ye vā mayīśe kṛta-sauhṛdārthā
5.5.3.2,janeṣu dehambhara-vārtikeṣu
5.5.3.3,gṛheṣu jāyātmaja-rātimatsu
5.5.3.4,na prīti-yuktā yāvad-arthāś ca loke
5.5.4.1,nūnaṁ pramattaḥ kurute vikarma
5.5.4.2,yad indriya-prītaya āpṛṇoti
5.5.4.3,na sādhu manye yata ātmano ’yam
5.5.4.4,asann api kleśada āsa dehaḥ
5.5.5.1,parābhavas tāvad abodha-jāto
5.5.5.2,yāvan na jijñāsata ātma-tattvam
5.5.5.3,yāvat kriyās tāvad idaṁ mano vai
5.5.5.4,karmātmakaṁ yena śarīra-bandhaḥ
5.5.6.1,evaṁ manaḥ karma-vaśaṁ prayuṅkte
5.5.6.2,avidyayātmany upadhīyamāne
5.5.6.3,prītir na yāvan mayi vāsudeve
5.5.6.4,na mucyate deha-yogena tāvat
5.5.7.1,yadā na paśyaty ayathā guṇehāṁ
5.5.7.2,svārthe pramattaḥ sahasā vipaścit
5.5.7.3,gata-smṛtir vindati tatra tāpān
5.5.7.4,āsādya maithunyam agāram ajñaḥ
5.5.8.1,puṁsaḥ striyā mithunī-bhāvam etaṁ
5.5.8.2,tayor mitho hṛdaya-granthim āhuḥ
5.5.8.3,ato gṛha-kṣetra-sutāpta-vittair
5.5.8.4,janasya moho ’yam ahaṁ mameti
5.5.9.1,yadā mano-hṛdaya-granthir asya
5.5.9.2,karmānubaddho dṛḍha āślatheta
5.5.9.3,tadā janaḥ samparivartate ’smād
5.5.9.4,muktaḥ paraṁ yāty atihāya hetum
5.5.10-13.1,haṁse gurau mayi bhaktyānuvṛtyā
5.5.10-13.2,vitṛṣṇayā dvandva-titikṣayā ca
5.5.10-13.3,sarvatra jantor vyasanāvagatyā
5.5.10-13.4,jijñāsayā tapasehā-nivṛttyā
5.5.14.1,karmāśayaṁ hṛdaya-granthi-bandham
5.5.14.2,avidyayāsāditam apramattaḥ
5.5.14.3,anena yogena yathopadeśaṁ
5.5.14.4,samyag vyapohyoparameta yogāt
5.5.15.1,putrāṁś ca śiṣyāṁś ca nṛpo gurur vā
5.5.15.2,mal-loka-kāmo mad-anugrahārthaḥ
5.5.15.3,itthaṁ vimanyur anuśiṣyād ataj-jñān
5.5.15.4,na yojayet karmasu karma-mūḍhān
5.5.15.5,kaṁ yojayan manujo ’rthaṁ labheta
5.5.15.6,nipātayan naṣṭa-dṛśaṁ hi garte
5.5.16.1,lokaḥ svayaṁ śreyasi naṣṭa-dṛṣṭir
5.5.16.2,yo ’rthān samīheta nikāma-kāmaḥ
5.5.16.3,anyonya-vairaḥ sukha-leśa-hetor
5.5.16.4,ananta-duḥkhaṁ ca na veda mūḍhaḥ
5.5.17.1,kas taṁ svayaṁ tad-abhijño vipaścid
5.5.17.2,avidyāyām antare vartamānam
5.5.17.3,dṛṣṭvā punas taṁ saghṛṇaḥ kubuddhiṁ
5.5.17.4,prayojayed utpathagaṁ yathāndham
5.5.18.1,gurur na sa syāt sva-jano na sa syāt
5.5.18.2,pitā na sa syāj jananī na sā syāt
5.5.18.3,daivaṁ na tat syān na patiś ca sa syān
5.5.18.4,na mocayed yaḥ samupeta-mṛtyum
5.5.19.1,idaṁ śarīraṁ mama durvibhāvyaṁ
5.5.19.2,sattvaṁ hi me hṛdayaṁ yatra dharmaḥ
5.5.19.3,pṛṣṭhe kṛto me yad adharma ārād
5.5.19.4,ato hi mām ṛṣabhaṁ prāhur āryāḥ
5.5.20.1,tasmād bhavanto hṛdayena jātāḥ
5.5.20.2,sarve mahīyāṁsam amuṁ sanābham
5.5.20.3,akliṣṭa-buddhyā bharataṁ bhajadhvaṁ
5.5.20.4,śuśrūṣaṇaṁ tad bharaṇaṁ prajānām
5.5.21-22.1,bhūteṣu vīrudbhya uduttamā ye
5.5.21-22.2,sarīsṛpās teṣu sabodha-niṣṭhāḥ
5.5.21-22.3,tato manuṣyāḥ pramathās tato ’pi
5.5.21-22.4,gandharva-siddhā vibudhānugā ye
5.5.23.1,na brāhmaṇais tulaye bhūtam anyat
5.5.23.2,paśyāmi viprāḥ kim ataḥ paraṁ tu
5.5.23.3,yasmin nṛbhiḥ prahutaṁ śraddhayāham
5.5.23.4,aśnāmi kāmaṁ na tathāgni-hotre
5.5.24.1,dhṛtā tanūr uśatī me purāṇī
5.5.24.2,yeneha sattvaṁ paramaṁ pavitram
5.5.24.3,śamo damaḥ satyam anugrahaś ca
5.5.24.4,tapas titikṣānubhavaś ca yatra
5.5.25.1,matto ’py anantāt parataḥ parasmāt
5.5.25.2,svargāpavargādhipater na kiñcit
5.5.25.3,yeṣāṁ kim u syād itareṇa teṣām
5.5.25.4,akiñcanānāṁ mayi bhakti-bhājām
5.5.26.1,sarvāṇi mad-dhiṣṇyatayā bhavadbhiś
5.5.26.2,carāṇi bhūtāni sutā dhruvāṇi
5.5.26.3,sambhāvitavyāni pade pade vo
5.5.26.4,vivikta-dṛgbhis tad u hārhaṇaṁ me
5.5.27.1,mano-vaco-dṛk-karaṇehitasya
5.5.27.2,sākṣāt-kṛtaṁ me paribarhaṇaṁ hi
5.5.27.3,vinā pumān yena mahā-vimohāt
5.5.27.4,kṛtānta-pāśān na vimoktum īśet
5.5.28.1,śrī-śuka uvāca
5.5.29.1,jaḍāndha-mūka-badhira-piśāconmādakavad-avadhūta-veṣo ’bhibhāṣyamāṇo ’pi janānāṁ gṛhīta-mauna-vratas tūṣṇīṁ babhūva.
5.5.30.1,tatra tatra pura-grāmākara-kheṭa-vāṭa-kharvaṭa-śibira-vraja-ghoṣa-sārtha-giri-vanāśramādiṣv anupatham avanicarāpasadaiḥ paribhūyamāno makṣikābhir iva vana-gajas tarjana-tāḍanāvamehana-ṣṭhīvana-grāva-śakṛd-rajaḥ-prakṣepa-pūti-vāta-duruktais tad avigaṇayann evāsat-saṁsthāna etasmin dehopalakṣaṇe sad-apadeśa ubhayānubhava-svarūpeṇa sva-mahimāvasthānenāsamāropitāhaṁ-mamābhimānatvād avikhaṇḍita-manāḥ pṛthivīm eka-caraḥ paribabhrāma.
5.5.31.1,ati-sukumāra-kara-caraṇoraḥ-sthala-vipula-bāhv-aṁsa-gala-vadanādy-avayava-vinyāsaḥ prakṛti-sundara-svabhāva-hāsa-sumukho nava-nalina-dalāyamāna-śiśira-tārāruṇāyata-nayana-ruciraḥ sadṛśa-subhaga-kapola-karṇa-kaṇṭha-nāso vigūḍha-smita-vadana-mahotsavena pura-vanitānāṁ manasi kusuma-śarāsanam upadadhānaḥ parāg-avalambamāna-kuṭila-jaṭila-kapiśa-keśa-bhūri-bhāro ’vadhūta-malina-nija-śarīreṇa graha-gṛhīta ivādṛśyata.
5.5.32.1,yarhi vāva sa bhagavān lokam imaṁ yogasyāddhā pratīpam ivācakṣāṇas tat-pratikriyā-karma bībhatsitam iti vratam ājagaram-āsthitaḥ śayāna evāśnāti pibati khādaty avamehati hadati sma ceṣṭamāna uccarita ādigdhoddeśaḥ.
5.5.33.1,tasya ha yaḥ purīṣa-surabhi-saugandhya-vāyus taṁ deśaṁ daśa-yojanaṁ samantāt surabhiṁ cakāra.
5.5.34.1,evaṁ go-mṛga-kāka-caryayā vrajaṁs tiṣṭhann āsīnaḥ śayānaḥ kāka-mṛga-go-caritaḥ pibati khādaty avamehati sma.
5.5.35.1,iti nānā-yoga-caryācaraṇo bhagavān kaivalya-patir ṛṣabho ’virata-parama-mahānandānubhava ātmani sarveṣāṁ bhūtānām ātma-bhūte bhagavati vāsudeva ātmano ’vyavadhānānanta-rodara-bhāvena siddha-samastārtha-paripūrṇo yogaiśvaryāṇi vaihāyasa-mano-javāntardhāna-parakāya-praveśa-dūra-grahaṇādīni yadṛcchayopagatāni nāñjasā nṛpa hṛdayenābhyanandat.
5.6.1.1,rājovāca
5.6.2.1,ṛṣir uvāca
5.6.3.1,tathā coktam —
5.6.4.1,nityaṁ dadāti kāmasya
5.6.4.2,cchidraṁ tam anu ye ’rayaḥ
5.6.4.3,yoginaḥ kṛta-maitrasya
5.6.4.4,patyur jāyeva puṁścalī
5.6.5.1,kāmo manyur mado lobhaḥ
5.6.5.2,śoka-moha-bhayādayaḥ
5.6.5.3,karma-bandhaś ca yan-mūlaḥ
5.6.5.4,svīkuryāt ko nu tad budhaḥ
5.6.6.1,athaivam akhila-loka-pāla-lalāmo ’pi vilakṣaṇair jaḍavad avadhūta-veṣa-bhāṣā-caritair avilakṣita-bhagavat-prabhāvo yogināṁ sāmparāya-vidhim anuśikṣayan sva-kalevaraṁ jihāsur ātmany ātmānam asaṁvyavahitam anarthāntara-bhāvenānvīkṣamāṇa uparatānuvṛttir upararāma.
5.6.7.1,tasya ha vā evaṁ mukta-liṅgasya bhagavata ṛṣabhasya yoga-māyā-vāsanayā deha imāṁ jagatīm abhimānābhāsena saṅkramamāṇaḥ koṅka-veṅka-kuṭakān dakṣiṇa-karṇāṭakān deśān yadṛcchayopagataḥ kuṭakācalopavana āsya kṛtāśma-kavala unmāda iva mukta-mūrdhajo ’saṁvīta eva vicacāra.
5.6.8.1,atha samīra-vega-vidhūta-veṇu-vikarṣaṇa-jātogra-dāvānalas tad vanam ālelihānaḥ saha tena dadāha.
5.6.9.1,yasya kilānucaritam upākarṇya koṅka-veṅka-kuṭakānāṁ rājārhan-nāmopaśikṣya kalāv adharma utkṛṣyamāṇe bhavitavyena vimohitaḥ sva-dharma-patham akuto-bhayam apahāya kupatha-pākhaṇḍam asamañjasaṁ nija-manīṣayā mandaḥ sampravartayiṣyate.
5.6.10.1,yena ha vāva kalau manujāpasadā deva-māyā-mohitāḥ sva-vidhi-niyoga-śauca-cāritra-vihīnā deva-helanāny apavratāni nija-nijecchayā gṛhṇānā asnānānācamanāśauca-keśolluñcanādīni kalinādharma-bahulenopahata-dhiyo brahma-brāhmaṇa-yajña-puruṣa-loka-vidūṣakāḥ prāyeṇa bhaviṣyanti.
5.6.11.1,te ca hy arvāktanayā nija-loka-yātrayāndha-paramparayāśvastās tamasy andhe svayam eva prapatiṣyanti.
5.6.12.1,ayam avatāro rajasopapluta-kaivalyopaśikṣaṇārthaḥ.
5.6.13.1,tasyānuguṇān ślokān gāyanti —
5.6.14.1,aho nu vaṁśo yaśasāvadātaḥ
5.6.14.2,praiyavrato yatra pumān purāṇaḥ
5.6.14.3,kṛtāvatāraḥ puruṣaḥ sa ādyaś
5.6.14.4,cacāra dharmaṁ yad akarma-hetum
5.6.15.1,ko nv asya kāṣṭhām aparo ’nugacchen
5.6.15.2,mano-rathenāpy abhavasya yogī
5.6.15.3,yo yoga-māyāḥ spṛhayaty udastā
5.6.15.4,hy asattayā yena kṛta-prayatnāḥ
5.6.16.1,iti ha sma sakala-veda-loka-deva-brāhmaṇa-gavāṁ parama-guror bhagavata ṛṣabhākhyasya viśuddhācaritam īritaṁ puṁsāṁ samasta-duścaritābhiharaṇaṁ parama-mahā-maṅgalāyanam idam anuśraddhayopacitayānuśṛṇoty āśrāvayati vāvahito bhagavati tasmin vāsudeva ekāntato bhaktir anayor api samanuvartate.
5.6.17.1,yasyām eva kavaya ātmānam avirataṁ vividha-vṛjina-saṁsāra-paritāpopatapyamānam anusavanaṁ snāpayantas tayaiva parayā nirvṛtyā hy apavargam ātyantikaṁ parama-puruṣārtham api svayam āsāditaṁ no evādriyante bhagavadīyatvenaiva parisamāpta-sarvārthāḥ.
5.6.18.1,rājan patir gurur alaṁ bhavatāṁ yadūnāṁ
5.6.18.2,daivaṁ priyaḥ kula-patiḥ kva ca kiṅkaro vaḥ
5.6.18.3,astv evam aṅga bhagavān bhajatāṁ mukundo
5.6.18.4,muktiṁ dadāti karhicit sma na bhakti-yogam
5.6.19.1,nityānubhūta-nija-lābha-nivṛtta-tṛṣṇaḥ
5.6.19.2,śreyasy atad-racanayā cira-supta-buddheḥ
5.6.19.3,lokasya yaḥ karuṇayābhayam ātma-lokam
5.6.19.4,ākhyān namo bhagavate ṛṣabhāya tasmai
5.7.1.1,śrī-śuka uvāca
5.7.2.1,tasyām u ha vā ātmajān kārtsnyenānurūpān ātmanaḥ pañca janayām āsa bhūtādir iva bhūta-sūkṣmāṇi sumatiṁ rāṣṭrabhṛtaṁ sudarśanam āvaraṇaṁ dhūmraketum iti.
5.7.3.1,ajanābhaṁ nāmaitad varṣaṁ bhāratam iti yata ārabhya vyapadiśanti.
5.7.4.1,sa bahuvin mahī-patiḥ pitṛ-pitāmahavad uru-vatsalatayā sve sve karmaṇi vartamānāḥ prajāḥ sva-dharmam anuvartamānaḥ paryapālayat.
5.7.5.1,īje ca bhagavantaṁ yajña-kratu-rūpaṁ kratubhir uccāvacaiḥ śraddhayāhṛtāgnihotra-darśa-pūrṇamāsa-cāturmāsya-paśu-somānāṁ prakṛti-vikṛtibhir anusavanaṁ cāturhotra-vidhinā.
5.7.6.1,sampracaratsu nānā-yāgeṣu viracitāṅga-kriyeṣv apūrvaṁ yat tat kriyā-phalaṁ dharmākhyaṁ pare brahmaṇi yajña-puruṣe sarva-devatā-liṅgānāṁ mantrāṇām artha-niyāma-katayā sākṣāt-kartari para-devatāyāṁ bhagavati vāsudeva eva bhāvayamāna ātma-naipuṇya-mṛdita-kaṣāyo haviḥṣv adhvaryubhir gṛhyamāṇeṣu sa yajamāno yajña-bhājo devāṁs tān puruṣāvayaveṣv abhyadhyāyat.
5.7.7.1,evaṁ karma-viśuddhyā viśuddha-sattvasyāntar-hṛdayākāśa-śarīre brahmaṇi bhagavati vāsudeve mahā-puruṣa-rūpopalakṣaṇe śrīvatsa-kaustubha-vana-mālāri-dara-gadādibhir upalakṣite nija-puruṣa-hṛl-likhitenātmani puruṣa-rūpeṇa virocamāna uccaistarāṁ bhaktir anudinam edhamāna-rayājāyata.
5.7.8.1,evaṁ varṣāyuta-sahasra-paryantāvasita-karma-nirvāṇāvasaro ’dhibhujyamānaṁ sva-tanayebhyo rikthaṁ pitṛ-paitāmahaṁ yathā-dāyaṁ vibhajya svayaṁ sakala-sampan-niketāt sva-niketāt pulahāśramaṁ pravavrāja.
5.7.9.1,yatra ha vāva bhagavān harir adyāpi tatratyānāṁ nija-janānāṁ vātsalyena sannidhāpyata icchā-rūpeṇa.
5.7.10.1,yatrāśrama-padāny ubhayato nābhibhir dṛṣac-cakraiś cakra-nadī nāma sarit-pravarā sarvataḥ pavitrī-karoti.
5.7.11.1,tasmin vāva kila sa ekalaḥ pulahāśramopavane vividha-kusuma-kisalaya-tulasikāmbubhiḥ kanda-mūla-phalopahāraiś ca samīhamāno bhagavata ārādhanaṁ vivikta uparata-viṣayābhilāṣa upabhṛtopaśamaḥ parāṁ nirvṛtim avāpa.
5.7.12.1,tayettham avirata-puruṣa-paricaryayā bhagavati pravardhamānā-nurāga-bhara-druta-hṛdaya-śaithilyaḥ praharṣa-vegenātmany udbhidyamāna-roma-pulaka-kulaka autkaṇṭhya-pravṛtta-praṇaya-bāṣpa-niruddhāvaloka-nayana evaṁ nija-ramaṇāruṇa-caraṇāravindānudhyāna-paricita-bhakti-yogena paripluta-paramāhlāda-gambhīra-hṛdaya-hradāvagāḍha-dhiṣaṇas tām api kriyamāṇāṁ bhagavat-saparyāṁ na sasmāra.
5.7.13.1,itthaṁ dhṛta-bhagavad-vrata aiṇeyājina-vāsasānusavanābhiṣekārdra-kapiśa-kuṭila-jaṭā-kalāpena ca virocamānaḥ sūryarcā bhagavantaṁ hiraṇmayaṁ puruṣam ujjihāne sūrya-maṇḍale ’bhyupatiṣṭhann etad u hovāca.
5.7.14.1,paro-rajaḥ savitur jāta-vedo
5.7.14.2,devasya bhargo manasedaṁ jajāna
5.7.14.3,suretasādaḥ punar āviśya caṣṭe
5.7.14.4,haṁsaṁ gṛdhrāṇaṁ nṛṣad-riṅgirām imaḥ
5.8.1.1,śrī-śuka uvāca
5.8.2.1,tatra tadā rājan hariṇī pipāsayā jalāśayābhyāśam ekaivopajagāma.
5.8.3.1,tayā pepīyamāna udake tāvad evāvidūreṇa nadato mṛga-pater unnādo loka-bhayaṅkara udapatat.
5.8.4.1,tam upaśrutya sā mṛga-vadhūḥ prakṛti-viklavā cakita-nirīkṣaṇā sutarām api hari-bhayābhiniveśa-vyagra-hṛdayā pāriplava-dṛṣṭir agata-tṛṣā bhayāt sahasaivoccakrāma.
5.8.5.1,tasyā utpatantyā antarvatnyā uru-bhayāvagalito yoni-nirgato garbhaḥ srotasi nipapāta.
5.8.6.1,tat-prasavotsarpaṇa-bhaya-khedāturā sva-gaṇena viyujyamānā kasyāñcid daryāṁ kṛṣṇa-sārasatī nipapātātha ca mamāra.
5.8.7.1,taṁ tv eṇa-kuṇakaṁ kṛpaṇaṁ srotasānūhyamānam abhivīkṣyāpaviddhaṁ bandhur ivānukampayā rājarṣir bharata ādāya mṛta-mātaram ity āśrama-padam anayat.
5.8.8.1,tasya ha vā eṇa-kuṇaka uccair etasmin kṛta-nijābhimānasyāhar-ahas tat-poṣaṇa-pālana-lālana-prīṇanānudhyānenātma-niyamāḥ saha-yamāḥ puruṣa-paricaryādaya ekaikaśaḥ katipayenāhar-gaṇena viyujyamānāḥ kila sarva evodavasan.
5.8.9.1,aho batāyaṁ hariṇa-kuṇakaḥ kṛpaṇa īśvara-ratha-caraṇa-paribhramaṇa-rayeṇa sva-gaṇa-suhṛd-bandhubhyaḥ parivarjitaḥ śaraṇaṁ ca mopasādito mām eva mātā-pitarau bhrātṛ-jñātīn yauthikāṁś caivopeyāya nānyaṁ kañcana veda mayy ati-visrabdhaś cāta eva mayā mat-parāyaṇasya poṣaṇa-pālana-prīṇana-lālanam anasūyunānuṣṭheyaṁ śaraṇyopekṣā-doṣa-viduṣā.
5.8.10.1,nūnaṁ hy āryāḥ sādhava upaśama-śīlāḥ kṛpaṇa-suhṛda evaṁ-vidhārthe svārthān api gurutarān upekṣante.
5.8.11.1,iti kṛtānuṣaṅga āsana-śayanāṭana-snānāśanādiṣu saha mṛga-jahunā snehānubaddha-hṛdaya āsīt.
5.8.12.1,kuśa-kusuma-samit-palāśa-phala-mūlodakāny āhariṣyamāṇo vṛkasālā-vṛkādibhyo bhayam āśaṁsamāno yadā saha hariṇa-kuṇakena vanaṁ samāviśati.
5.8.13.1,pathiṣu ca mugdha-bhāvena tatra tatra viṣakta-mati-praṇaya-bhara-hṛdayaḥ kārpaṇyāt skandhenodvahati evam utsaṅga urasi cādhāyopalālayan mudaṁ paramām avāpa.
5.8.14.1,kriyāyāṁ nirvartyamānāyām antarāle ’py utthāyotthāya yadainam abhicakṣīta tarhi vāva sa varṣa-patiḥ prakṛti-sthena manasā tasmā āśiṣa āśāste svasti stād vatsa te sarvata iti.
5.8.15.1,anyadā bhṛśam udvigna-manā naṣṭa-draviṇa iva kṛpaṇaḥ sakaruṇam ati-tarṣeṇa hariṇa-kuṇaka-viraha-vihvala-hṛdaya-santāpas tam evānuśocan kila kaśmalaṁ mahad abhirambhita iti hovāca.
5.8.16.1,api bata sa vai kṛpaṇa eṇa-bālako mṛta-hariṇī-suto ’ho mamānāryasya śaṭha-kirāta-mater akṛta-sukṛtasya kṛta-visrambha ātma-pratyayena tad avigaṇayan sujana ivāgamiṣyati.
5.8.17.1,api kṣemeṇāsminn āśramopavane śaṣpāṇi carantaṁ deva-guptaṁ drakṣyāmi.
5.8.18.1,api ca na vṛkaḥ sālā-vṛko ’nyatamo vā naika-cara eka-caro vā bhak-ṣayati.
5.8.19.1,nimlocati ha bhagavān sakala-jagat-kṣemodayas trayy-ātmādyāpi mama na mṛga-vadhū-nyāsa āgacchati.
5.8.20.1,api svid akṛta-sukṛtam āgatya māṁ sukhayiṣyati hariṇa-rāja-kumāro vividha-rucira-darśanīya-nija-mṛga-dāraka-vinodair asantoṣaṁ svānām apanudan.
5.8.21.1,kṣvelikāyāṁ māṁ mṛṣā-samādhināmīlita-dṛśaṁ prema-saṁrambheṇa cakita-cakita āgatya pṛṣad-aparuṣa-viṣāṇāgreṇa luṭhati.
5.8.22.1,āsādita-haviṣi barhiṣi dūṣite mayopālabdho bhīta-bhītaḥ sapady uparata-rāsa ṛṣi-kumāravad avahita-karaṇa-kalāpa āste.
5.8.23.1,kiṁ vā are ācaritaṁ tapas tapasvinyānayā yad iyam avaniḥ savinaya-kṛṣṇa-sāra-tanaya-tanutara-subhaga-śivatamākhara-khura-pada-paṅktibhir draviṇa-vidhurāturasya kṛpaṇasya mama draviṇa-padavīṁ sūcayanty ātmānaṁ ca sarvataḥ kṛta-kautukaṁ dvijānāṁ svargāpavarga-kāmānāṁ deva-yajanaṁ karoti.
5.8.24.1,api svid asau bhagavān uḍu-patir enaṁ mṛga-pati-bhayān mṛta-mātaraṁ mṛga-bālakaṁ svāśrama-paribhraṣṭam anukampayā kṛpaṇa-jana-vatsalaḥ paripāti.
5.8.25.1,kiṁ vātmaja-viśleṣa-jvara-dava-dahana-śikhābhir upatapyamāna-hṛdaya-sthala-nalinīkaṁ mām upasṛta-mṛgī-tanayaṁ śiśira-śāntānurāga-guṇita-nija-vadana-salilāmṛtamaya-gabhastibhiḥ svadhayatīti ca.
5.8.26.1,evam aghaṭamāna-manorathākula-hṛdayo mṛga-dārakābhāsena svārabdha-karmaṇā yogārambhaṇato vibhraṁśitaḥ sa yoga-tāpaso bhagavad-ārādhana-lakṣaṇāc ca katham itarathā jāty-antara eṇa-kuṇaka āsaṅgaḥ sākṣān niḥśreyasa-pratipakṣatayā prāk-parityakta-dustyaja-hṛdayābhijātasya tasyaivam antarāya-vihata-yogārambhaṇasya rājarṣer bharatasya tāvan mṛgārbhaka-poṣaṇa-pālana-prīṇana-lālanānuṣaṅgeṇāvigaṇayata ātmānam ahir ivākhu-bilaṁ duratikramaḥ kālaḥ karāla-rabhasa āpadyata.
5.8.27.1,tadānīm api pārśva-vartinam ātmajam ivānuśocantam abhivīkṣamāṇo mṛga evābhiniveśita-manā visṛjya lokam imaṁ saha mṛgeṇa kalevaraṁ mṛtam anu na mṛta-janmānusmṛtir itaravan mṛga-śarīram avāpa.
5.8.28.1,tatrāpi ha vā ātmano mṛgatva-kāraṇaṁ bhagavad-ārādhana-samīhānubhāvenānusmṛtya bhṛśam anutapyamāna āha.
5.8.29.1,aho kaṣṭaṁ bhraṣṭo ’ham ātmavatām anupathād yad-vimukta-samasta-saṅgasya vivikta-puṇyāraṇya-śaraṇasyātmavata ātmani sarveṣām ātmanāṁ bhagavati vāsudeve tad-anuśravaṇa-manana-saṅkīrtanārādhanānusmaraṇābhiyogenāśūnya-sakala-yāmena kālena samāveśitaṁ samāhitaṁ kārtsnyena manas tat tu punar mamābudhasyārān mṛga-sutam anu parisusrāva.
5.8.30.1,ity evaṁ nigūḍha-nirvedo visṛjya mṛgīṁ mātaraṁ punar bhagavat-kṣetram upaśama-śīla-muni-gaṇa-dayitaṁ śālagrāmaṁ pulastya-pulahāśramaṁ kālañjarāt pratyājagāma.
5.8.31.1,tasminn api kālaṁ pratīkṣamāṇaḥ saṅgāc ca bhṛśam udvigna ātma-sahacaraḥ śuṣka-parṇa-tṛṇa-vīrudhā vartamāno mṛgatva-nimittāvasānam eva gaṇayan mṛga-śarīraṁ tīrthodaka-klinnam ut-sasarja.
5.9.1-2.1,śrī-śuka uvāca
5.9.3.1,tatrāpi svajana-saṅgāc ca bhṛśam udvijamāno bhagavataḥ karma-bandha-vidhvaṁsana-śravaṇa-smaraṇa-guṇa-vivaraṇa-caraṇāravinda-yugalaṁ manasā vidadhad ātmanaḥ pratighātam āśaṅkamāno bhagavad-anugraheṇānusmṛta-sva-pūrva-janmāvalir ātmānam unmatta-jaḍāndha-badhira-svarūpeṇa darśayām āsa lokasya.
5.9.4.1,tasyāpi ha vā ātmajasya vipraḥ putra-snehānubaddha-manā āsamāvartanāt saṁskārān yathopadeśaṁ vidadhāna upanītasya ca punaḥ śaucācamanādīn karma-niyamān anabhipretān api samaśikṣayad anuśiṣṭena hi bhāvyaṁ pituḥ putreṇeti.
5.9.5.1,sa cāpi tad u ha pitṛ-sannidhāv evāsadhrīcīnam iva sma karoti chandāṁsy adhyāpayiṣyan saha vyāhṛtibhiḥ sapraṇava-śiras tripadīṁ sāvitrīṁ graiṣma-vāsantikān māsān adhīyānam apy asamaveta-rūpaṁ grāhayām āsa.
5.9.6.1,evaṁ sva-tanuja ātmany anurāgāveśita-cittaḥ śaucādhyayana-vrata-niyama-gurv-anala-śuśrūṣaṇādy-aupakurvāṇaka-karmāṇy anabhiyuktāny api samanuśiṣṭena bhāvyam ity asad-āgrahaḥ putram anuśāsya svayaṁ tāvad anadhigata-manorathaḥ kālenāpramattena svayaṁ gṛha eva pramatta upasaṁhṛtaḥ.
5.9.7.1,atha yavīyasī dvija-satī sva-garbha-jātaṁ mithunaṁ sapatnyā upanyasya svayam anusaṁsthayā patilokam agāt.
5.9.8.1,pitary uparate bhrātara enam atat-prabhāva-vidas trayyāṁ vidyāyām eva paryavasita-matayo na para-vidyāyāṁ jaḍa-matir iti bhrātur anuśāsana-nirbandhān nyavṛtsanta.
5.9.9-10.1,sa ca prākṛtair dvipada-paśubhir unmatta-jaḍa-badhira-mūkety abhibhāṣyamāṇo yadā tad-anurūpāṇi prabhāṣate karmāṇi ca kāryamāṇaḥ parecchayā karoti viṣṭito vetanato vā yācñayā yadṛcchayā vopasāditam alpaṁ bahu mṛṣṭaṁ kadannaṁ vābhyavaharati paraṁ nendriya-prīti-nimittam. nitya-nivṛtta-nimitta-sva-siddha-viśuddhānubhavānanda-svātma-lābhādhigamaḥ sukha-duḥkhayor dvandva-nimittayor asambhāvita-dehābhimānaḥ. śītoṣṇa-vāta-varṣeṣu vṛṣa ivānāvṛtāṅgaḥ pīnaḥ saṁhananāṅgaḥ sthaṇḍila-saṁveśanānunmardanāmajjana-rajasā mahāmaṇir ivānabhivyakta-brahma-varcasaḥ kupaṭāvṛta-kaṭir upavītenoru-maṣiṇā dvijātir iti brahma-bandhur iti saṁjñayātaj-jñajanāvamato vicacāra.
5.9.11.1,yadā tu parata āhāraṁ karma-vetanata īhamānaḥ sva-bhrātṛbhir api kedāra-karmaṇi nirūpitas tad api karoti kintu na samaṁ viṣamaṁ nyūnam adhikam iti veda kaṇa-piṇyāka-phalī-karaṇa-kulmāṣa-sthālīpurīṣādīny apy amṛtavad abhyavaharati.
5.9.12.1,atha kadācit kaścid vṛṣala-patir bhadra-kālyai puruṣa-paśum ālabhatāpatya-kāmaḥ.
5.9.13.1,tasya ha daiva-muktasya paśoḥ padavīṁ tad-anucarāḥ paridhāvanto niśi niśītha-samaye tamasāvṛtāyām anadhigata-paśava ākasmikena vidhinā kedārān vīrāsanena mṛga-varāhādibhyaḥ saṁrakṣamāṇam aṅgiraḥ-pravara-sutam apaśyan.
5.9.14.1,atha ta enam anavadya-lakṣaṇam avamṛśya bhartṛ-karma-niṣpattiṁ manyamānā baddhvā raśanayā caṇḍikā-gṛham upaninyur mudā vikasita-vadanāḥ.
5.9.15.1,atha paṇayas taṁ sva-vidhinābhiṣicyāhatena vāsasācchādya bhūṣaṇālepa-srak-tilakādibhir upaskṛtaṁ bhuktavantaṁ dhūpa-dīpa-mālya-lāja-kisalayāṅkura-phalopahāropetayā vaiśasa-saṁsthayā mahatā gīta-stuti-mṛdaṅga-paṇava-ghoṣeṇa ca puruṣa-paśuṁ bhadra-kālyāḥ purata upaveśayām āsuḥ.
5.9.16.1,atha vṛṣala-rāja-paṇiḥ puruṣa-paśor asṛg-āsavena devīṁ bhadra-kālīṁ yakṣyamāṇas tad-abhimantritam asim ati-karāla-niśitam upādade.
5.9.17.1,iti teṣāṁ vṛṣalānāṁ rajas-tamaḥ-prakṛtīnāṁ dhana-mada-raja-utsikta-manasāṁ bhagavat-kalā-vīra-kulaṁ kadarthī-kṛtyotpathena svairaṁ viharatāṁ hiṁsā-vihārāṇāṁ karmāti-dāruṇaṁ yad brahma-bhūtasya sākṣād brahmarṣi-sutasya nirvairasya sarva-bhūta-suhṛdaḥ sūnāyām apy ananumatam ālambhanaṁ tad upalabhya brahma-tejasāti-durviṣaheṇa dandahyamānena vapuṣā sahasoccacāṭa saiva devī bhadra-kālī.
5.9.18.1,bhṛśam amarṣa-roṣāveśa-rabhasa-vilasita-bhru-kuṭi-viṭapa-kuṭila-daṁṣṭrāruṇekṣaṇāṭopāti-bhayānaka-vadanā hantu-kāmevedaṁ mahāṭṭa-hāsam ati-saṁrambheṇa vimuñcantī tata utpatya pāpīyasāṁ duṣṭānāṁ tenaivāsinā vivṛkṇa-śīrṣṇāṁ galāt sravantam asṛg-āsavam atyuṣṇaṁ saha gaṇena nipīyāti-pāna-mada-vihvaloccaistarāṁ sva-pārṣadaiḥ saha jagau nanarta ca vijahāra ca śiraḥ-kanduka-līlayā.
5.9.19.1,evam eva khalu mahad-abhicārāti-kramaḥ kārtsnyenātmane phalati.
5.9.20.1,na vā etad viṣṇudatta mahad-adbhutaṁ yad asambhramaḥ sva-śiraś-chedana āpatite ’pi vimukta-dehādy-ātma-bhāva-sudṛḍha-hṛdaya-granthīnāṁ sarva-sattva-suhṛd-ātmanāṁ nirvairāṇāṁ sākṣād bhagavatānimiṣāri-varāyudhenāpramattena tais tair bhāvaiḥ parirakṣyamāṇānāṁ tat-pāda-mūlam akutaścid-bhayam upasṛtānāṁ bhāgavata-paramahaṁsānām.
5.10.1.1,śrī-śuka uvāca
5.10.2.1,yadā hi dvija-varasyeṣu-mātrāvalokānugater na samāhitā puruṣa-gatis tadā viṣama-gatāṁ sva-śibikāṁ rahūgaṇa upadhārya puruṣān adhivahata āha he voḍhāraḥ sādhv atikramata kim iti viṣamam uhyate yānam iti.
5.10.3.1,atha ta īśvara-vacaḥ sopālambham upākarṇyopāya-turīyāc chaṅkita-manasas taṁ vijñāpayāṁ babhūvuḥ.
5.10.4.1,na vayaṁ nara-deva pramattā bhavan-niyamānupathāḥ sādhv eva vahāmaḥ. ayam adhunaiva niyukto ’pi na drutaṁ vrajati nānena saha voḍhum u ha vayaṁ pārayāma iti.
5.10.5.1,sāṁsargiko doṣa eva nūnam ekasyāpi sarveṣāṁ sāṁsargikāṇāṁ bhavitum arhatīti niścitya niśamya kṛpaṇa-vaco rājā rahūgaṇa upāsita-vṛddho ’pi nisargeṇa balāt kṛta īṣad-utthita-manyur avispaṣṭa-brahma-tejasaṁ jāta-vedasam iva rajasāvṛta-matir āha.
5.10.6.1,aho kaṣṭaṁ bhrātar vyaktam uru-pariśrānto dīrgham adhvānam eka eva ūhivān suciraṁ nāti-pīvā na saṁhananāṅgo jarasā copadruto bhavān sakhe no evāpara ete saṅghaṭṭina iti bahu-vipralabdho ’py avidyayā racita-dravya-guṇa-karmāśaya-sva-carama-kalevare ’vastuni saṁsthāna-viśeṣe ’haṁ mamety anadhyāropita-mithyā-pratyayo brahma-bhūtas tūṣṇīṁ śibikāṁ pūrvavad uvāha.
5.10.7.1,atha punaḥ sva-śibikāyāṁ viṣama-gatāyāṁ prakupita uvāca rahūgaṇaḥ kim idam are tvaṁ jīvan-mṛto māṁ kadarthī-kṛtya bhartṛ-śāsanam aticarasi pramattasya ca te karomi cikitsāṁ daṇḍa-pāṇir iva janatāyā yathā prakṛtiṁ svāṁ bhajiṣyasa iti.
5.10.8.1,evaṁ bahv abaddham api bhāṣamāṇaṁ nara-devābhimānaṁ rajasā tamasānuviddhena madena tiraskṛtāśeṣa-bhagavat-priya-niketaṁ paṇḍita-māninaṁ sa bhagavān brāhmaṇo brahma-bhūta-sarva-bhūta-suhṛd-ātmā yogeśvara-caryāyāṁ nāti-vyutpanna-matiṁ smayamāna iva vigata-smaya idam āha.
5.10.9.1,brāhmaṇa uvāca
5.10.10.1,sthaulyaṁ kārśyaṁ vyādhaya ādhayaś ca
5.10.10.2,kṣut tṛḍ bhayaṁ kalir icchā jarā ca
5.10.10.3,nidrā ratir manyur ahaṁ madaḥ śuco
5.10.10.4,dehena jātasya hi me na santi
5.10.11.1,jīvan-mṛtatvaṁ niyamena rājan
5.10.11.2,ādyantavad yad vikṛtasya dṛṣṭam
5.10.11.3,sva-svāmya-bhāvo dhruva īḍya yatra
5.10.11.4,tarhy ucyate ’sau vidhikṛtya-yogaḥ
5.10.12.1,viśeṣa-buddher vivaraṁ manāk ca
5.10.12.2,paśyāma yan na vyavahārato ’nyat
5.10.12.3,ka īśvaras tatra kim īśitavyaṁ
5.10.12.4,tathāpi rājan karavāma kiṁ te
5.10.13.1,unmatta-matta-jaḍavat sva-saṁsthāṁ
5.10.13.2,gatasya me vīra cikitsitena
5.10.13.3,arthaḥ kiyān bhavatā śikṣitena
5.10.13.4,stabdha-pramattasya ca piṣṭapeṣaḥ
5.10.14.1,śrī-śuka uvāca
5.10.15.1,sa cāpi pāṇḍaveya sindhu-sauvīra-patis tattva-jijñāsāyāṁ samyak-śraddhayādhikṛtādhikāras tad dhṛdaya-granthi-mocanaṁ dvija-vaca āśrutya bahu-yoga-grantha-sammataṁ tvarayāvaruhya śirasā pāda-mūlam upasṛtaḥ kṣamāpayan vigata-nṛpa-deva-smaya uvāca.
5.10.16.1,kas tvaṁ nigūḍhaś carasi dvijānāṁ
5.10.16.2,bibharṣi sūtraṁ katamo ’vadhūtaḥ
5.10.16.3,kasyāsi kutratya ihāpi kasmāt
5.10.16.4,kṣemāya naś ced asi nota śuklaḥ
5.10.17.1,nāhaṁ viśaṅke sura-rāja-vajrān
5.10.17.2,na tryakṣa-śūlān na yamasya daṇḍāt
5.10.17.3,nāgny-arka-somānila-vittapāstrāc
5.10.17.4,chaṅke bhṛśaṁ brahma-kulāvamānāt
5.10.18.1,tad brūhy asaṅgo jaḍavan nigūḍha-
5.10.18.2,vijñāna-vīryo vicarasy apāraḥ
5.10.18.3,vacāṁsi yoga-grathitāni sādho
5.10.18.4,na naḥ kṣamante manasāpi bhettum
5.10.19.1,ahaṁ ca yogeśvaram ātma-tattva-
5.10.19.2,vidāṁ munīnāṁ paramaṁ guruṁ vai
5.10.19.3,praṣṭuṁ pravṛttaḥ kim ihāraṇaṁ tat
5.10.19.4,sākṣād dhariṁ jñāna-kalāvatīrṇam
5.10.20.1,sa vai bhavāḻ loka-nirīkṣaṇārtham
5.10.20.2,avyakta-liṅgo vicaraty api svit
5.10.20.3,yogeśvarāṇāṁ gatim andha-buddhiḥ
5.10.20.4,kathaṁ vicakṣīta gṛhānubandhaḥ
5.10.21.1,dṛṣṭaḥ śramaḥ karmata ātmano vai
5.10.21.2,bhartur gantur bhavataś cānumanye
5.10.21.3,yathāsatodānayanādy-abhāvāt
5.10.21.4,samūla iṣṭo vyavahāra-mārgaḥ
5.10.22.1,sthāly-agni-tāpāt payaso ’bhitāpas
5.10.22.2,tat-tāpatas taṇḍula-garbha-randhiḥ
5.10.22.3,dehendriyāsvāśaya-sannikarṣāt
5.10.22.4,tat-saṁsṛtiḥ puruṣasyānurodhāt
5.10.23.1,śāstābhigoptā nṛpatiḥ prajānāṁ
5.10.23.2,yaḥ kiṅkaro vai na pinaṣṭi piṣṭam
5.10.23.3,sva-dharmam ārādhanam acyutasya
5.10.23.4,yad īhamāno vijahāty aghaugham
5.10.24.1,tan me bhavān nara-devābhimāna-
5.10.24.2,madena tucchīkṛta-sattamasya
5.10.24.3,kṛṣīṣṭa maitrī-dṛśam ārta-bandho
5.10.24.4,yathā tare sad-avadhyānam aṁhaḥ
5.10.25.1,na vikriyā viśva-suhṛt-sakhasya
5.10.25.2,sāmyena vītābhimates tavāpi
5.10.25.3,mahad-vimānāt sva-kṛtād dhi mādṛṅ
5.10.25.4,naṅkṣyaty adūrād api śūlapāṇiḥ
5.11.1.1,brāhmaṇa uvāca
5.11.2.1,tathaiva rājann uru-gārhamedha-
5.11.2.2,vitāna-vidyoru-vijṛmbhiteṣu
5.11.2.3,na veda-vādeṣu hi tattva-vādaḥ
5.11.2.4,prāyeṇa śuddho nu cakāsti sādhuḥ
5.11.3.1,na tasya tattva-grahaṇāya sākṣād
5.11.3.2,varīyasīr api vācaḥ samāsan
5.11.3.3,svapne niruktyā gṛhamedhi-saukhyaṁ
5.11.3.4,na yasya heyānumitaṁ svayaṁ syāt
5.11.4.1,yāvan mano rajasā pūruṣasya
5.11.4.2,sattvena vā tamasā vānuruddham
5.11.4.3,cetobhir ākūtibhir ātanoti
5.11.4.4,niraṅkuśaṁ kuśalaṁ cetaraṁ vā
5.11.5.1,sa vāsanātmā viṣayoparakto
5.11.5.2,guṇa-pravāho vikṛtaḥ ṣoḍaśātmā
5.11.5.3,bibhrat pṛthaṅ-nāmabhi rūpa-bhedam
5.11.5.4,antar-bahiṣṭvaṁ ca purais tanoti
5.11.6.1,duḥkhaṁ sukhaṁ vyatiriktaṁ ca tīvraṁ
5.11.6.2,kālopapannaṁ phalam āvyanakti
5.11.6.3,āliṅgya māyā-racitāntarātmā
5.11.6.4,sva-dehinaṁ saṁsṛti-cakra-kūṭaḥ
5.11.7.1,tāvān ayaṁ vyavahāraḥ sadāviḥ
5.11.7.2,kṣetrajña-sākṣyo bhavati sthūla-sūkṣmaḥ
5.11.7.3,tasmān mano liṅgam ado vadanti
5.11.7.4,guṇāguṇatvasya parāvarasya
5.11.8.1,guṇānuraktaṁ vyasanāya jantoḥ
5.11.8.2,kṣemāya nairguṇyam atho manaḥ syāt
5.11.8.3,yathā pradīpo ghṛta-vartim aśnan
5.11.8.4,śikhāḥ sadhūmā bhajati hy anyadā svam
5.11.8.5,padaṁ tathā guṇa-karmānubaddhaṁ
5.11.8.6,vṛttīr manaḥ śrayate ’nyatra tattvam
5.11.9.1,ekādaśāsan manaso hi vṛttaya
5.11.9.2,ākūtayaḥ pañca dhiyo ’bhimānaḥ
5.11.9.3,mātrāṇi karmāṇi puraṁ ca tāsāṁ
5.11.9.4,vadanti haikādaśa vīra bhūmīḥ
5.11.10.1,gandhākṛti-sparśa-rasa-śravāṁsi
5.11.10.2,visarga-raty-arty-abhijalpa-śilpāḥ
5.11.10.3,ekādaśaṁ svīkaraṇaṁ mameti
5.11.10.4,śayyām ahaṁ dvādaśam eka āhuḥ
5.11.11.1,dravya-svabhāvāśaya-karma-kālair
5.11.11.2,ekādaśāmī manaso vikārāḥ
5.11.11.3,sahasraśaḥ śataśaḥ koṭiśaś ca
5.11.11.4,kṣetrajñato na mitho na svataḥ syuḥ
5.11.12.1,kṣetrajña etā manaso vibhūtīr
5.11.12.2,jīvasya māyā-racitasya nityāḥ
5.11.12.3,āvirhitāḥ kvāpi tirohitāś ca
5.11.12.4,śuddho vicaṣṭe hy aviśuddha-kartuḥ
5.11.13-14.1,kṣetrajña ātmā puruṣaḥ purāṇaḥ
5.11.13-14.2,sākṣāt svayaṁ jyotir ajaḥ pareśaḥ
5.11.13-14.3,nārāyaṇo bhagavān vāsudevaḥ
5.11.13-14.4,sva-māyayātmany avadhīyamānaḥ
5.11.15.1,na yāvad etāṁ tanu-bhṛn narendra
5.11.15.2,vidhūya māyāṁ vayunodayena
5.11.15.3,vimukta-saṅgo jita-ṣaṭ-sapatno
5.11.15.4,vedātma-tattvaṁ bhramatīha tāvat
5.11.16.1,na yāvad etan mana ātma-liṅgaṁ
5.11.16.2,saṁsāra-tāpāvapanaṁ janasya
5.11.16.3,yac choka-mohāmaya-rāga-lobha-
5.11.16.4,vairānubandhaṁ mamatāṁ vidhatte
5.11.17.1,bhrātṛvyam enaṁ tad adabhra-vīryam
5.11.17.2,upekṣayādhyedhitam apramattaḥ
5.11.17.3,guror hareś caraṇopāsanāstro
5.11.17.4,jahi vyalīkaṁ svayam ātma-moṣam
5.12.1.1,rahūgaṇa uvāca
5.12.2.1,jvarāmayārtasya yathāgadaṁ sat
5.12.2.2,nidāgha-dagdhasya yathā himāmbhaḥ
5.12.2.3,kudeha-mānāhi-vidaṣṭa-dṛṣṭeḥ
5.12.2.4,brahman vacas te ’mṛtam auṣadhaṁ me
5.12.3.1,tasmād bhavantaṁ mama saṁśayārthaṁ
5.12.3.2,prakṣyāmi paścād adhunā subodham
5.12.3.3,adhyātma-yoga-grathitaṁ tavoktam
5.12.3.4,ākhyāhi kautūhala-cetaso me
5.12.4.1,yad āha yogeśvara dṛśyamānaṁ
5.12.4.2,kriyā-phalaṁ sad-vyavahāra-mūlam
5.12.4.3,na hy añjasā tattva-vimarśanāya
5.12.4.4,bhavān amuṣmin bhramate mano me
5.12.5-6.1,brāhmaṇa uvāca
5.12.7.1,śocyān imāṁs tvam adhikaṣṭa-dīnān
5.12.7.2,viṣṭyā nigṛhṇan niranugraho ’si
5.12.7.3,janasya goptāsmi vikatthamāno
5.12.7.4,na śobhase vṛddha-sabhāsu dhṛṣṭaḥ
5.12.8.1,yadā kṣitāv eva carācarasya
5.12.8.2,vidāma niṣṭhāṁ prabhavaṁ ca nityam
5.12.8.3,tan nāmato ’nyad vyavahāra-mūlaṁ
5.12.8.4,nirūpyatāṁ sat-kriyayānumeyam
5.12.9.1,evaṁ niruktaṁ kṣiti-śabda-vṛttam
5.12.9.2,asan nidhānāt paramāṇavo ye
5.12.9.3,avidyayā manasā kalpitās te
5.12.9.4,yeṣāṁ samūhena kṛto viśeṣaḥ
5.12.10.1,evaṁ kṛśaṁ sthūlam aṇur bṛhad yad
5.12.10.2,asac ca saj jīvam ajīvam anyat
5.12.10.3,dravya-svabhāvāśaya-kāla-karma-
5.12.10.4,nāmnājayāvehi kṛtaṁ dvitīyam
5.12.11.1,jñānaṁ viśuddhaṁ paramārtham ekam
5.12.11.2,anantaraṁ tv abahir brahma satyam
5.12.11.3,pratyak praśāntaṁ bhagavac-chabda-saṁjñaṁ
5.12.11.4,yad vāsudevaṁ kavayo vadanti
5.12.12.1,rahūgaṇaitat tapasā na yāti
5.12.12.2,na cejyayā nirvapaṇād gṛhād vā
5.12.12.3,na cchandasā naiva jalāgni-sūryair
5.12.12.4,vinā mahat-pāda-rajo-’bhiṣekam
5.12.13.1,yatrottamaśloka-guṇānuvādaḥ
5.12.13.2,prastūyate grāmya-kathā-vighātaḥ
5.12.13.3,niṣevyamāṇo ’nudinaṁ mumukṣor
5.12.13.4,matiṁ satīṁ yacchati vāsudeve
5.12.14.1,ahaṁ purā bharato nāma rājā
5.12.14.2,vimukta-dṛṣṭa-śruta-saṅga-bandhaḥ
5.12.14.3,ārādhanaṁ bhagavata īhamāno
5.12.14.4,mṛgo ’bhavaṁ mṛga-saṅgād dhatārthaḥ
5.12.15.1,sā māṁ smṛtir mṛga-dehe ’pi vīra
5.12.15.2,kṛṣṇārcana-prabhavā no jahāti
5.12.15.3,atho ahaṁ jana-saṅgād asaṅgo
5.12.15.4,viśaṅkamāno ’vivṛtaś carāmi
5.12.16.1,tasmān naro ’saṅga-susaṅga-jāta-
5.12.16.2,jñānāsinehaiva vivṛkṇa-mohaḥ
5.12.16.3,hariṁ tad-īhā-kathana-śrutābhyāṁ
5.12.16.4,labdha-smṛtir yāty atipāram adhvanaḥ
5.13.1.1,brāhmaṇa uvāca
5.13.2.1,yasyām ime ṣaṇ nara-deva dasyavaḥ
5.13.2.2,sārthaṁ vilumpanti kunāyakaṁ balāt
5.13.2.3,gomāyavo yatra haranti sārthikaṁ
5.13.2.4,pramattam āviśya yathoraṇaṁ vṛkāḥ
5.13.3.1,prabhūta-vīrut-tṛṇa-gulma-gahvare
5.13.3.2,kaṭhora-daṁśair maśakair upadrutaḥ
5.13.3.3,kvacit tu gandharva-puraṁ prapaśyati
5.13.3.4,kvacit kvacic cāśu-rayolmuka-graham
5.13.4.1,nivāsa-toya-draviṇātma-buddhis
5.13.4.2,tatas tato dhāvati bho aṭavyām
5.13.4.3,kvacic ca vātyotthita-pāṁsu-dhūmrā
5.13.4.4,diśo na jānāti rajas-valākṣaḥ
5.13.5.1,adṛśya-jhillī-svana-karṇa-śūla
5.13.5.2,ulūka-vāgbhir vyathitāntarātmā
5.13.5.3,apuṇya-vṛkṣān śrayate kṣudhārdito
5.13.5.4,marīci-toyāny abhidhāvati kvacit
5.13.6.1,kvacid vitoyāḥ sarito ’bhiyāti
5.13.6.2,parasparaṁ cālaṣate nirandhaḥ
5.13.6.3,āsādya dāvaṁ kvacid agni-tapto
5.13.6.4,nirvidyate kva ca yakṣair hṛtāsuḥ
5.13.7.1,śūrair hṛta-svaḥ kva ca nirviṇṇa-cetāḥ
5.13.7.2,śocan vimuhyann upayāti kaśmalam
5.13.7.3,kvacic ca gandharva-puraṁ praviṣṭaḥ
5.13.7.4,pramodate nirvṛtavan muhūrtam
5.13.8.1,calan kvacit kaṇṭaka-śarkarāṅghrir
5.13.8.2,nagārurukṣur vimanā ivāste
5.13.8.3,pade pade ’bhyantara-vahninārditaḥ
5.13.8.4,kauṭumbikaḥ krudhyati vai janāya
5.13.9.1,kvacin nigīrṇo ’jagarāhinā jano
5.13.9.2,nāvaiti kiñcid vipine ’paviddhaḥ
5.13.9.3,daṣṭaḥ sma śete kva ca danda-śūkair
5.13.9.4,andho ’ndha-kūpe patitas tamisre
5.13.10.1,karhi sma cit kṣudra-rasān vicinvaṁs
5.13.10.2,tan-makṣikābhir vyathito vimānaḥ
5.13.10.3,tatrāti-kṛcchrāt pratilabdhamāno
5.13.10.4,balād vilumpanty atha taṁ tato ’nye
5.13.11.1,kvacic ca śītātapa-vāta-varṣa-
5.13.11.2,pratikriyāṁ kartum anīśa āste
5.13.11.3,kvacin mitho vipaṇan yac ca kiñcid
5.13.11.4,vidveṣam ṛcchaty uta vitta-śāṭhyāt
5.13.12.1,kvacit kvacit kṣīṇa-dhanas tu tasmin
5.13.12.2,śayyāsana-sthāna-vihāra-hīnaḥ
5.13.12.3,yācan parād apratilabdha-kāmaḥ
5.13.12.4,pārakya-dṛṣṭir labhate ’vamānam
5.13.13.1,anyonya-vitta-vyatiṣaṅga-vṛddha-
5.13.13.2,vairānubandho vivahan mithaś ca
5.13.13.3,adhvany amuṣminn uru-kṛcchra-vitta-
5.13.13.4,bādhopasargair viharan vipannaḥ
5.13.14.1,tāṁs tān vipannān sa hi tatra tatra
5.13.14.2,vihāya jātaṁ parigṛhya sārthaḥ
5.13.14.3,āvartate ’dyāpi na kaścid atra
5.13.14.4,vīrādhvanaḥ pāram upaiti yogam
5.13.15.1,manasvino nirjita-dig-gajendrā
5.13.15.2,mameti sarve bhuvi baddha-vairāḥ
5.13.15.3,mṛdhe śayīran na tu tad vrajanti
5.13.15.4,yan nyasta-daṇḍo gata-vairo ’bhiyāti
5.13.16.1,prasajjati kvāpi latā-bhujāśrayas
5.13.16.2,tad-āśrayāvyakta-pada-dvija-spṛhaḥ
5.13.16.3,kvacit kadācid dhari-cakratas trasan
5.13.16.4,sakhyaṁ vidhatte baka-kaṅka-gṛdhraiḥ
5.13.17.1,tair vañcito haṁsa-kulaṁ samāviśann
5.13.17.2,arocayan śīlam upaiti vānarān
5.13.17.3,taj-jāti-rāsena sunirvṛtendriyaḥ
5.13.17.4,parasparodvīkṣaṇa-vismṛtāvadhiḥ
5.13.18.1,drumeṣu raṁsyan suta-dāra-vatsalo
5.13.18.2,vyavāya-dīno vivaśaḥ sva-bandhane
5.13.18.3,kvacit pramādād giri-kandare patan
5.13.18.4,vallīṁ gṛhītvā gaja-bhīta āsthitaḥ
5.13.19.1,ataḥ kathañcit sa vimukta āpadaḥ
5.13.19.2,punaś ca sārthaṁ praviśaty arindama
5.13.19.3,adhvany amuṣminn ajayā niveśito
5.13.19.4,bhramañ jano ’dyāpi na veda kaścana
5.13.20.1,rahūgaṇa tvam api hy adhvano ’sya
5.13.20.2,sannyasta-daṇḍaḥ kṛta-bhūta-maitraḥ
5.13.20.3,asaj-jitātmā hari-sevayā śitaṁ
5.13.20.4,jñānāsim ādāya tarāti-pāram
5.13.21.1,rājovāca
5.13.22.1,na hy adbhutaṁ tvac-caraṇābja-reṇubhir
5.13.22.2,hatāṁhaso bhaktir adhokṣaje ’malā
5.13.22.3,mauhūrtikād yasya samāgamāc ca me
5.13.22.4,dustarka-mūlo ’pahato ’vivekaḥ
5.13.23.1,namo mahadbhyo ’stu namaḥ śiśubhyo
5.13.23.2,namo yuvabhyo nama āvaṭubhyaḥ
5.13.23.3,ye brāhmaṇā gām avadhūta-liṅgāś
5.13.23.4,caranti tebhyaḥ śivam astu rājñām
5.13.24.1,śrī-śuka uvāca
5.13.25.1,sauvīra-patir api sujana-samavagata-paramātma-satattva ātmany avidyādhyāropitāṁ ca dehātma-matiṁ visasarja; evaṁ hi nṛpa bhagavad-āśritāśritānubhāvaḥ.
5.13.26.1,rājovāca
5.14.1.1,sa hovāca
5.14.2.1,yasyām u ha vā ete ṣaḍ-indriya-nāmānaḥ karmaṇā dasyava eva te; tad yathā puruṣasya dhanaṁ yat kiñcid dharmaupayikaṁ bahu-kṛcchrādhigataṁ sākṣāt parama-puruṣārādhana-lakṣaṇo yo ’sau dharmas taṁ tu sāmparāya udāharanti; tad-dharmyaṁ dhanaṁ darśana-sparśana-śravaṇāsvādanāvaghrāṇa-saṅkalpa-vyavasāya-gṛha-grāmyopabhogena kunāthasyājitātmano yathā sārthasya vilum-panti.
5.14.3.1,atha ca yatra kauṭumbikā dārāpatyādayo nāmnā karmaṇā vṛka-sṛgālā evānicchato ’pi kadaryasya kuṭumbina uraṇakavat saṁrakṣyamāṇaṁ miṣato ’pi haranti.
5.14.4.1,yathā hy anuvatsaraṁ kṛṣyamāṇam apy adagdha-bījaṁ kṣetraṁ punar evāvapana-kāle gulma-tṛṇa-vīrudbhir gahvaram iva bhavaty evam eva gṛhāśramaḥ karma-kṣetraṁ yasmin na hi karmāṇy utsīdanti yad ayaṁ kāma-karaṇḍa eṣa āvasathaḥ.
5.14.5.1,tatra gato daṁśa-maśaka-samāpasadair manujaiḥ śalabha-śakunta-taskara-mūṣakādibhir uparudhyamāna-bahiḥ-prāṇaḥ kvacit parivartamāno ’sminn adhvany avidyā-kāma-karmabhir uparakta-manasānupapannārthaṁ nara-lokaṁ gandharva-nagaram upapannam iti mithyā-dṛṣṭir anupaśyati.
5.14.6.1,tatra ca kvacid ātapodaka-nibhān viṣayān upadhāvati pāna-bhojana-vyavāyādi-vyasana-lolupaḥ.
5.14.7.1,kvacic cāśeṣa-doṣa-niṣadanaṁ purīṣa-viśeṣaṁ tad-varṇa-guṇa-nirmita-matiḥ suvarṇam upāditsaty agni-kāma-kātara ivolmuka-piśācam.
5.14.8.1,atha kadācin nivāsa-pānīya-draviṇādy-anekātmopajīvanābhiniveśa etasyāṁ saṁsārāṭavyām itas tataḥ paridhāvati.
5.14.9.1,kvacic ca vātyaupamyayā pramadayāroham āropitas tat-kāla-rajasā rajanī-bhūta ivāsādhu-maryādo rajas-valākṣo ’pi dig-devatā atirajas-vala-matir na vijānāti.
5.14.10.1,kvacit sakṛd avagata-viṣaya-vaitathyaḥ svayaṁ parābhidhyānena vibhraṁśita-smṛtis tayaiva marīci-toya-prāyāṁs tān evābhidhāvati.
5.14.11.1,kvacid ulūka-jhillī-svanavad ati-paruṣa-rabhasāṭopaṁ pratyakṣaṁ parokṣaṁ vā ripu-rāja-kula-nirbhartsitenāti-vyathita-karṇa-mūla-hṛdayaḥ.
5.14.12.1,sa yadā dugdha-pūrva-sukṛtas tadā kāraskara-kākatuṇḍādy-apuṇya-druma-latā-viṣoda-pānavad ubhayārtha-śūnya-draviṇān jīvan-mṛtān svayaṁ jīvan-mriyamāṇa upadhāvati.
5.14.13.1,ekadāsat-prasaṅgān nikṛta-matir vyudaka-srotaḥ-skhalanavad ubhayato ’pi duḥkhadaṁ pākhaṇḍam abhiyāti.
5.14.14.1,yadā tu para-bādhayāndha ātmane nopanamati tadā hi pitṛ-putra-barhiṣmataḥ pitṛ-putrān vā sa khalu bhakṣayati.
5.14.15.1,kvacid āsādya gṛhaṁ dāvavat priyārtha-vidhuram asukhodarkaṁ śokāgninā dahyamāno bhṛśaṁ nirvedam upagacchati.
5.14.16.1,kvacit kāla-viṣa-mita-rāja-kula-rakṣasāpahṛta-priyatama-dhanāsuḥ pramṛtaka iva vigata-jīva-lakṣaṇa āste.
5.14.17.1,kadācin manorathopagata-pitṛ-pitāmahādy asat sad iti svapna-nirvṛti-lakṣaṇam anubhavati.
5.14.18.1,kvacid gṛhāśrama-karma-codanāti-bhara-girim ārurukṣamāṇo loka-vyasana-karṣita-manāḥ kaṇṭaka-śarkarā-kṣetraṁ praviśann iva sīdati.
5.14.19.1,kvacic ca duḥsahena kāyābhyantara-vahninā gṛhīta-sāraḥ sva-kuṭumbāya krudhyati.
5.14.20.1,sa eva punar nidrājagara-gṛhīto ’ndhe tamasi magnaḥ śūnyāraṇya iva śete nānyat-kiñcana veda śava ivāpaviddhaḥ.
5.14.21.1,kadācid bhagna-māna-daṁṣṭro durjana-danda-śūkair alabdha-nidrā-kṣaṇo vyathita-hṛdayenānukṣīyamāṇa-vijñāno ’ndha-kūpe ’ndhavat patati.
5.14.22.1,karhi sma cit kāma-madhu-lavān vicinvan yadā para-dāra-para-drav-yāṇy avarundhāno rājñā svāmibhir vā nihataḥ pataty apāre niraye.
5.14.23.1,atha ca tasmād ubhayathāpi hi karmāsminn ātmanaḥ saṁsārāvapanam udāharanti.
5.14.24.1,muktas tato yadi bandhād devadatta upācchinatti tasmād api viṣṇumitra ity anavasthitiḥ.
5.14.25.1,kvacic ca śīta-vātādy-anekādhidaivika-bhautikātmīyānāṁ daśānāṁ pratinivāraṇe ’kalpo duranta-cintayā viṣaṇṇa āste.
5.14.26.1,kvacin mitho vyavaharan yat kiñcid dhanam anyebhyo vā kākiṇikā-mātram apy apaharan yat kiñcid vā vidveṣam eti vitta-śāṭhyāt.
5.14.27.1,adhvany amuṣminn ima upasargās tathā sukha-duḥkha-rāga-dveṣa-bhayābhimāna-pramādonmāda-śoka-moha-lobha-mātsaryerṣyāva-māna-kṣut-pipāsādhi-vyādhi-janma-jarā-maraṇādayaḥ.
5.14.28.1,kvāpi deva-māyayā striyā bhuja-latopagūḍhaḥ praskanna-viveka-vijñāno yad-vihāra-gṛhārambhākula-hṛdayas tad-āśrayāvasakta-suta-duhitṛ-kalatra-bhāṣitāvaloka-viceṣṭitāpahṛta-hṛdaya ātmānam ajitātmāpāre ’ndhe tamasi prahiṇoti.
5.14.29.1,kadācid īśvarasya bhagavato viṣṇoś cakrāt paramāṇv-ādi-dvi-parārdhāpavarga-kālopalakṣaṇāt parivartitena vayasā raṁhasā harata ābrahma-tṛṇa-stambādīnāṁ bhūtānām animiṣato miṣatāṁ vitrasta-hṛdayas tam eveśvaraṁ kāla-cakra-nijāyudhaṁ sākṣād bhagavantaṁ yajña-puruṣam anādṛtya pākhaṇḍa-devatāḥ kaṅka-gṛdhra-baka-vaṭa-prāyā ārya-samaya-parihṛtāḥ sāṅketyenābhidhatte.
5.14.30.1,yadā pākhaṇḍibhir ātma-vañcitais tair uru vañcito brahma-kulaṁ samāvasaṁs teṣāṁ śīlam upanayanādi-śrauta-smārta-karmānuṣṭhā-nena bhagavato yajña-puruṣasyārādhanam eva tad arocayan śūdra-kulaṁ bhajate nigamācāre ’śuddhito yasya mithunī-bhāvaḥ kuṭumba-bharaṇaṁ yathā vānara-jāteḥ.
5.14.31.1,tatrāpi niravarodhaḥ svaireṇa viharann ati-kṛpaṇa-buddhir anyonya-mukha-nirīkṣaṇādinā grāmya-karmaṇaiva vismṛta-kālāvadhiḥ.
5.14.32.1,kvacid drumavad aihikārtheṣu gṛheṣu raṁsyan yathā vānaraḥ suta-dāra-vatsalo vyavāya-kṣaṇaḥ.
5.14.33.1,evam adhvany avarundhāno mṛtyu-gaja-bhayāt tamasi giri-kandara-prāye.
5.14.34.1,kvacic chīta-vātādy-aneka-daivika-bhautikātmīyānāṁ duḥkhānāṁ pratinivāraṇe ’kalpo duranta-viṣaya-viṣaṇṇa āste.
5.14.35.1,kvacin mitho vyavaharan yat kiñcid dhanam upayāti vitta-śāṭhyena.
5.14.36.1,kvacit kṣīṇa-dhanaḥ śayyāsanāśanādy-upabhoga-vihīno yāvad apratilabdha-manorathopagatādāne ’vasita-matis tatas tato ’vamānādīni janād abhilabhate.
5.14.37.1,evaṁ vitta-vyatiṣaṅga-vivṛddha-vairānubandho ’pi pūrva-vāsanayā mitha udvahaty athāpavahati.
5.14.38.1,etasmin saṁsārādhvani nānā-kleśopasarga-bādhita āpanna-vipanno yatra yas tam u ha vāvetaras tatra visṛjya jātaṁ jātam upādāya śocan muhyan bibhyad-vivadan krandan saṁhṛṣyan gāyan nahyamānaḥ sādhu-varjito naivāvartate ’dyāpi yata ārabdha eṣa nara-loka-sārtho yam adhvanaḥ pāram upadiśanti.
5.14.39.1,yad idaṁ yogānuśāsanaṁ na vā etad avarundhate yan nyasta-daṇḍā munaya upaśama-śīlā uparatātmānaḥ samavagacchanti.
5.14.40.1,yad api dig-ibha-jayino yajvino ye vai rājarṣayaḥ kiṁ tu paraṁ mṛdhe śayīrann asyām eva mameyam iti kṛta-vairānubandhāyāṁ visṛjya svayam upasaṁhṛtāḥ.
5.14.41.1,karma-vallīm avalambya tata āpadaḥ kathañcin narakād vimuktaḥ punar apy evaṁ saṁsārādhvani vartamāno nara-loka-sārtham upayāti evam upari gato ’pi.
5.14.42.1,tasyedam upagāyanti —
5.14.43.1,yo dustyajān dāra-sutān
5.14.43.2,suhṛd rājyaṁ hṛdi-spṛśaḥ
5.14.43.3,jahau yuvaiva malavad
5.14.43.4,uttamaśloka-lālasaḥ
5.14.44.1,yo dustyajān kṣiti-suta-svajanārtha-dārān
5.14.44.2,prārthyāṁ śriyaṁ sura-varaiḥ sadayāvalokām
5.14.44.3,naicchan nṛpas tad-ucitaṁ mahatāṁ madhudviṭ-
5.14.44.4,sevānurakta-manasām abhavo ’pi phalguḥ
5.14.45.1,yajñāya dharma-pataye vidhi-naipuṇāya
5.14.45.2,yogāya sāṅkhya-śirase prakṛtīśvarāya
5.14.45.3,nārāyaṇāya haraye nama ity udāraṁ
5.14.45.4,hāsyan mṛgatvam api yaḥ samudājahāra
5.14.46.1,ya idaṁ bhāgavata-sabhājitāvadāta-guṇa-karmaṇo rājarṣer bharatasyānucaritaṁ svasty-ayanam āyuṣyaṁ dhanyaṁ yaśasyaṁ svargyāpavargyaṁ vānuśṛṇoty ākhyāsyaty abhinandati ca sarvā evāśiṣa ātmana āśāste na kāñcana parata iti.
5.15.1.1,śrī-śuka uvāca
5.15.2.1,tasmād vṛddhasenāyāṁ devatājin-nāma putro ’bhavat.
5.15.3.1,athāsuryāṁ tat-tanayo devadyumnas tato dhenumatyāṁ sutaḥ parameṣṭhī tasya suvarcalāyāṁ pratīha upajātaḥ.
5.15.4.1,ya ātma-vidyām ākhyāya svayaṁ saṁśuddho mahā-puruṣam anusasmāra.
5.15.5.1,pratīhāt suvarcalāyāṁ pratihartrādayas traya āsann ijyā-kovidāḥ sūnavaḥ pratihartuḥ stutyām aja-bhūmānāv ajaniṣātām.
5.15.6.1,bhūmna ṛṣikulyāyām udgīthas tataḥ prastāvo devakulyāyāṁ prastāvān niyutsāyāṁ hṛdayaja āsīd vibhur vibho ratyāṁ ca pṛthuṣeṇas tasmān nakta ākūtyāṁ jajñe naktād druti-putro gayo rājarṣi-pravara udāra-śravā ajāyata sākṣād bhagavato viṣṇor jagad-rirakṣiṣayā gṛhīta-sattvasya kalātmavattvādi-lakṣaṇena mahā-puruṣatāṁ prāptaḥ.
5.15.7.1,sa vai sva-dharmeṇa prajā-pālana-poṣaṇa-prīṇanopalālanānuśāsana-lakṣaṇenejyādinā ca bhagavati mahā-puruṣe parāvare brahmaṇi sarvātmanārpita-paramārtha-lakṣaṇena brahmavic-caraṇānusevayāpādita-bhagavad-bhakti-yogena cābhīkṣṇaśaḥ paribhāvitāti-śuddha-matir uparatānātmya ātmani svayam upalabhyamāna-brahmātmānubhavo ’pi nirabhimāna evāvanim ajūgupat.
5.15.8.1,tasyemāṁ gāthāṁ pāṇḍaveya purāvida upagāyanti.
5.15.9.1,gayaṁ nṛpaḥ kaḥ pratiyāti karmabhir
5.15.9.2,yajvābhimānī bahuvid dharma-goptā
5.15.9.3,samāgata-śrīḥ sadasas-patiḥ satāṁ
5.15.9.4,sat-sevako ’nyo bhagavat-kalām ṛte
5.15.10.1,yam abhyaṣiñcan parayā mudā satīḥ
5.15.10.2,satyāśiṣo dakṣa-kanyāḥ saridbhiḥ
5.15.10.3,yasya prajānāṁ duduhe dharāśiṣo
5.15.10.4,nirāśiṣo guṇa-vatsa-snutodhāḥ
5.15.11.1,chandāṁsy akāmasya ca yasya kāmān
5.15.11.2,dudūhur ājahrur atho baliṁ nṛpāḥ
5.15.11.3,pratyañcitā yudhi dharmeṇa viprā
5.15.11.4,yadāśiṣāṁ ṣaṣṭham aṁśaṁ paretya
5.15.12.1,yasyādhvare bhagavān adhvarātmā
5.15.12.2,maghoni mādyaty uru-soma-pīthe
5.15.12.3,śraddhā-viśuddhācala-bhakti-yoga-
5.15.12.4,samarpitejyā-phalam ājahāra
5.15.13.1,yat-prīṇanād barhiṣi deva-tiryaṅ-
5.15.13.2,manuṣya-vīrut-tṛṇam āviriñcāt
5.15.13.3,prīyeta sadyaḥ sa ha viśva-jīvaḥ
5.15.13.4,prītaḥ svayaṁ prītim agād gayasya
5.15.14-15.1,gayād gayantyāṁ citrarathaḥ sugatir avarodhana iti trayaḥ putrā babhūvuś citrarathād ūrṇāyāṁ samrāḍ ajaniṣṭa; tata utkalāyāṁ marīcir marīcer bindumatyāṁ bindum ānudapadyata tasmāt saraghāyāṁ madhur nāmābhavan madhoḥ sumanasi vīravratas tato bhojāyāṁ manthu-pramanthū jajñāte manthoḥ satyāyāṁ bhauvanas tato dūṣaṇāyāṁ tvaṣṭājaniṣṭa tvaṣṭur virocanāyāṁ virajo virajasya śatajit-pravaraṁ putra-śataṁ kanyā ca viṣūcyāṁ kila jātam.
5.15.16.1,tatrāyaṁ ślokaḥ —
5.16.1.1,rājovāca
5.16.2.1,tatrāpi priyavrata-ratha-caraṇa-parikhātaiḥ saptabhiḥ sapta sindhava upakḷptā yata etasyāḥ sapta-dvīpa-viśeṣa-vikalpas tvayā bhagavan khalu sūcita etad evākhilam ahaṁ mānato lakṣaṇataś ca sarvaṁ vi-jijñāsāmi.
5.16.3.1,bhagavato guṇamaye sthūla-rūpa āveśitaṁ mano hy aguṇe ’pi sūkṣmatama ātma-jyotiṣi pare brahmaṇi bhagavati vāsudevākhye kṣamam āveśituṁ tad u haitad guro ’rhasy anuvarṇayitum iti.
5.16.4.1,ṛṣir uvāca
5.16.5.1,yo vāyaṁ dvīpaḥ kuvalaya-kamala-kośābhyantara-kośo niyuta-yojana-viśālaḥ samavartulo yathā puṣkara-patram.
5.16.6.1,yasmin nava varṣāṇi nava-yojana-sahasrāyāmāny aṣṭabhir maryādā-giribhiḥ suvibhaktāni bhavanti.
5.16.7.1,eṣāṁ madhye ilāvṛtaṁ nāmābhyantara-varṣaṁ yasya nābhyām avasthitaḥ sarvataḥ sauvarṇaḥ kula-giri-rājo merur dvīpāyāma-samunnāhaḥ karṇikā-bhūtaḥ kuvalaya-kamalasya mūrdhani dvā-triṁśat sahasra-yojana-vitato mūle ṣoḍaśa-sahasraṁ tāvat āntar-bhūmyāṁ praviṣṭaḥ.
5.16.8.1,uttarottareṇelāvṛtaṁ nīlaḥ śvetaḥ śṛṅgavān iti trayo ramyaka-hiraṇmaya-kurūṇāṁ varṣāṇāṁ maryādā-girayaḥ prāg-āyatā ubhayataḥ kṣārodāvadhayo dvi-sahasra-pṛthava ekaikaśaḥ pūrvasmāt pūrvasmād uttara uttaro daśāṁśādhikāṁśena dairghya eva hrasanti.
5.16.9.1,evaṁ dakṣiṇenelāvṛtaṁ niṣadho hemakūṭo himālaya iti prāg-āyatā yathā nīlādayo ’yuta-yojanotsedhā hari-varṣa-kimpuruṣa-bhāratānāṁ yathā-saṅkhyam.
5.16.10.1,tathaivelāvṛtam apareṇa pūrveṇa ca mālyavad-gandhamādanāv ānīla-niṣadhāyatau dvi-sahasraṁ paprathatuḥ ketumāla-bhadrāśvayoḥ sīmānaṁ vidadhāte.
5.16.11.1,mandaro merumandaraḥ supārśvaḥ kumuda ity ayuta-yojana-vistāronnāhā meroś catur-diśam avaṣṭambha-giraya upakḷptāḥ.
5.16.12.1,caturṣv eteṣu cūta-jambū-kadamba-nyagrodhāś catvāraḥ pādapa-pravarāḥ parvata-ketava ivādhi-sahasra-yojanonnāhās tāvad viṭapa-vitatayaḥ śata-yojana-pariṇāhāḥ.
5.16.13-14.1,hradāś catvāraḥ payo-madhv-ikṣurasa-mṛṣṭa-jalā yad-upasparśina upadeva-gaṇā yogaiśvaryāṇi svābhāvikāni bharatarṣabha dhārayanti; devodyānāni ca bhavanti catvāri nandanaṁ caitrarathaṁ vaibhrājakaṁ sarvatobhadram iti.
5.16.15.1,yeṣv amara-parivṛḍhāḥ saha sura-lalanā-lalāma-yūtha-pataya upadeva-gaṇair upagīyamāna-mahimānaḥ kila viharanti.
5.16.16.1,mandarotsaṅga ekādaśa-śata-yojanottuṅga-devacūta-śiraso giri-śikhara-sthūlāni phalāny amṛta-kalpāni patanti.
5.16.17.1,teṣāṁ viśīryamāṇānām ati-madhura-surabhi-sugandhi-bahulāruṇa-rasodenāruṇodā nāma nadī mandara-giri-śikharān nipatantī pūrveṇelāvṛtam upaplāvayati.
5.16.18.1,yad-upajoṣaṇād bhavānyā anucarīṇāṁ puṇya-jana-vadhūnām avayava-sparśa-sugandha-vāto daśa-yojanaṁ samantād anuvāsayati.
5.16.19.1,evaṁ jambū-phalānām atyucca-nipāta-viśīrṇānām anasthi-prāyāṇām ibha-kāya-nibhānāṁ rasena jambū nāma nadī meru-mandara-śikharād ayuta-yojanād avani-tale nipatantī dakṣiṇenātmānaṁ yāvad ilāvṛtam upasyandayati.
5.16.20-21.1,tāvad ubhayor api rodhasor yā mṛttikā tad-rasenānuvidhyamānā vāyv-arka-saṁyoga-vipākena sadāmara-lokābharaṇaṁ jāmbū-nadaṁ nāma suvarṇaṁ bhavati; yad u ha vāva vibudhādayaḥ saha yuvatibhir mukuṭa-kaṭaka-kaṭi-sūtrādy-ābharaṇa-rūpeṇa khalu dhārayanti.
5.16.22.1,yas tu mahā-kadambaḥ supārśva-nirūḍho yās tasya koṭarebhyo viniḥsṛtāḥ pañcāyāma-pariṇāhāḥ pañca madhu-dhārāḥ supārśva-śikharāt patantyo ’pareṇātmānam ilāvṛtam anumodayanti.
5.16.23.1,yā hy upayuñjānānāṁ mukha-nirvāsito vāyuḥ samantāc chata-yojanam anuvāsayati.
5.16.24.1,evaṁ kumuda-nirūḍho yaḥ śatavalśo nāma vaṭas tasya skandhebhyo nīcīnāḥ payo-dadhi-madhu-ghṛta-guḍānnādy-ambara-śayyāsanābharaṇādayaḥ sarva eva kāma-dughā nadāḥ kumudāgrāt patantas tam uttareṇelāvṛtam upayojayanti.
5.16.25.1,yān upajuṣāṇānāṁ na kadācid api prajānāṁ valī-palita-klama-sveda-daurgandhya-jarāmaya-mṛtyu-śītoṣṇa-vaivarṇyopasargādayas tāpa-viśeṣā bhavanti yāvaj jīvaṁ sukhaṁ niratiśayam eva.
5.16.26.1,kuraṅga-kurara-kusumbha-vaikaṅka-trikūṭa-śiśira-pataṅga-rucaka-niṣadha-śinīvāsa-kapila-śaṅkha-vaidūrya-jārudhi-haṁsa-ṛṣabha-nāga-kālañjara-nāradādayo viṁśati-girayo meroḥ karṇikāyā iva kesara-bhūtā mūla-deśe parita upakḷptāḥ.
5.16.27.1,jaṭhara-devakūṭau meruṁ pūrveṇāṣṭādaśa-yojana-sahasram udagāyatau dvi-sahasraṁ pṛthu-tuṅgau bhavataḥ; evam apareṇa pavana-pāriyātrau dakṣiṇena kailāsa-karavīrau prāg-āyatāv evam uttaratas triśṛṅga-makarāv aṣṭabhir etaiḥ parisṛto ’gnir iva paritaś cakāsti kāñcana-giriḥ.
5.16.28.1,meror mūrdhani bhagavata ātma-yoner madhyata upakḷptāṁ purīm ayuta-yojana-sāhasrīṁ sama-caturasrāṁ śātakaumbhīṁ vadanti.
5.16.29.1,tām anuparito loka-pālānām aṣṭānāṁ yathā-diśaṁ yathā-rūpaṁ turīya-mānena puro ’ṣṭāv upakḷptāḥ.
5.17.1.1,śrī-śuka uvāca
5.17.2.1,yatra ha vāva vīra-vrata auttānapādiḥ parama-bhāgavato ’smat-kula-devatā-caraṇāravindodakam iti yām anusavanam utkṛṣyamāṇa-bhagavad-bhakti-yogena dṛḍhaṁ klidyamānāntar-hṛdaya autkaṇṭhya-vivaśāmīlita-locana-yugala-kuḍmala-vigalitāmala-bāṣpa-kalayābhivyajyamāna-roma-pulaka-kulako ’dhunāpi paramādareṇa śirasā bibharti.
5.17.3.1,tataḥ sapta ṛṣayas tat prabhāvābhijñā yāṁ nanu tapasa ātyantikī siddhir etāvatī bhagavati sarvātmani vāsudeve ’nuparata-bhakti-yoga-lābhenaivopekṣitānyārthātma-gatayo muktim ivāgatāṁ mumukṣava iva sabahu-mānam adyāpi jaṭā-jūṭair udvahanti.
5.17.4.1,tato ’neka-sahasra-koṭi-vimānānīka-saṅkula-deva-yānenāvatar-antīndu maṇḍalam āvārya brahma-sadane nipatati.
5.17.5.1,tatra caturdhā bhidyamānā caturbhir nāmabhiś catur-diśam abhispandantī nada-nadī-patim evābhiniviśati sītālakanandā cakṣur bhadreti.
5.17.6.1,sītā tu brahma-sadanāt kesarācalādi-giri-śikharebhyo ’dho ’dhaḥ prasravantī gandhamādana-mūrdhasu patitvāntareṇa bhadrāśva-varṣaṁ prācyāṁ diśi kṣāra-samudram abhipraviśati.
5.17.7.1,evaṁ mālyavac-chikharān niṣpatantī tato ’nuparata-vegā ketumālam abhi cakṣuḥ pratīcyāṁ diśi sarit-patiṁ praviśati.
5.17.8.1,bhadrā cottarato meru-śiraso nipatitā giri-śikharād giri-śikharam atihāya śṛṅgavataḥ śṛṅgād avasyandamānā uttarāṁs tu kurūn abhita udīcyāṁ diśi jaladhim abhipraviśati.
5.17.9.1,tathaivālakanandā dakṣiṇena brahma-sadanād bahūni giri-kūṭāny atikramya hemakūṭād dhaimakūṭāny ati-rabhasatara-raṁhasā luṭhayantī bhāratam abhivarṣaṁ dakṣiṇasyāṁ diśi jaladhim abhipraviśati yasyāṁ snānārthaṁ cāgacchataḥ puṁsaḥ pade pade ’śvamedha-rājasūyādīnāṁ phalaṁ na durlabham iti.
5.17.10.1,anye ca nadā nadyaś ca varṣe varṣe santi bahuśo merv-ādi-giri-duhitaraḥ śataśaḥ.
5.17.11.1,tatrāpi bhāratam eva varṣaṁ karma-kṣetram anyāny aṣṭa varṣāṇi svargiṇāṁ puṇya-śeṣopabhoga-sthānāni bhaumāni svarga-padāni vyapadiśanti.
5.17.12.1,eṣu puruṣāṇām ayuta-puruṣāyur-varṣāṇāṁ deva-kalpānāṁ nāgāyuta-prāṇānāṁ vajra-saṁhanana-bala-vayo-moda-pramudita-mahā-saurata-mithuna-vyavāyāpavarga-varṣa-dhṛtaika-garbha-kalatrāṇāṁ tatra tu tretā-yuga-samaḥ kālo vartate.
5.17.13.1,yatra ha deva-patayaḥ svaiḥ svair gaṇa-nāyakair vihita-mahārhaṇāḥ sarvartu-kusuma-stabaka-phala-kisalaya-śriyānamyamāna-viṭapa-latā-viṭapibhir upaśumbhamāna-rucira-kānanāśramāyatana-varṣa-giri-droṇīṣu tathā cāmala-jalāśayeṣu vikaca-vividha-nava-vanaruhāmoda-mudita-rāja-haṁsa-jala-kukkuṭa-kāraṇḍava-sārasa-cakravākādibhir madhukara-nikarākṛtibhir upakūjiteṣu jala-krīḍādibhir vicitra-vinodaiḥ sulalita-sura-sundarīṇāṁ kāma-kalila-vilāsa-hāsa-līlāvalokākṛṣṭa-mano-dṛṣṭayaḥ svairaṁ viharanti.
5.17.14.1,navasv api varṣeṣu bhagavān nārāyaṇo mahā-puruṣaḥ puruṣāṇāṁ tad-anugrahāyātma-tattva-vyūhenātmanādyāpi sannidhīyate.
5.17.15.1,ilāvṛte tu bhagavān bhava eka eva pumān na hy anyas tatrāparo nirviśati bhavānyāḥ śāpa-nimitta-jño yat-pravekṣyataḥ strī-bhāvas tat paścād vakṣyāmi.
5.17.16.1,bhavānī-nāthaiḥ strī-gaṇārbuda-sahasrair avarudhyamāno bhagavataś catur-mūrter mahā-puruṣasya turīyāṁ tāmasīṁ mūrtiṁ prakṛtim ātmanaḥ saṅkarṣaṇa-saṁjñām ātma-samādhi-rūpeṇa sannidhāpyaitad abhigṛṇan bhava upadhāvati.
5.17.17.1,śrī-bhagavān uvāca
5.17.18.1,bhaje bhajanyāraṇa-pāda-paṅkajaṁ
5.17.18.2,bhagasya kṛtsnasya paraṁ parāyaṇam
5.17.18.3,bhakteṣv alaṁ bhāvita-bhūta-bhāvanaṁ
5.17.18.4,bhavāpahaṁ tvā bhava-bhāvam īśvaram
5.17.19.1,na yasya māyā-guṇa-citta-vṛttibhir
5.17.19.2,nirīkṣato hy aṇv api dṛṣṭir ajyate
5.17.19.3,īśe yathā no ’jita-manyu-raṁhasāṁ
5.17.19.4,kas taṁ na manyeta jigīṣur ātmanaḥ
5.17.20.1,asad-dṛśo yaḥ pratibhāti māyayā
5.17.20.2,kṣībeva madhv-āsava-tāmra-locanaḥ
5.17.20.3,na nāga-vadhvo ’rhaṇa īśire hriyā
5.17.20.4,yat-pādayoḥ sparśana-dharṣitendriyāḥ
5.17.21.1,yam āhur asya sthiti-janma-saṁyamaṁ
5.17.21.2,tribhir vihīnaṁ yam anantam ṛṣayaḥ
5.17.21.3,na veda siddhārtham iva kvacit sthitaṁ
5.17.21.4,bhū-maṇḍalaṁ mūrdha-sahasra-dhāmasu
5.17.22-23.1,yasyādya āsīd guṇa-vigraho mahān
5.17.22-23.2,vijñāna-dhiṣṇyo bhagavān ajaḥ kila
5.17.22-23.3,yat-sambhavo ’haṁ tri-vṛtā sva-tejasā
5.17.22-23.4,vaikārikaṁ tāmasam aindriyaṁ sṛje
5.17.24.1,yan-nirmitāṁ karhy api karma-parvaṇīṁ
5.17.24.2,māyāṁ jano ’yaṁ guṇa-sarga-mohitaḥ
5.17.24.3,na veda nistāraṇa-yogam añjasā
5.17.24.4,tasmai namas te vilayodayātmane
5.18.1.1,śrī-śuka uvāca
5.18.2.1,bhadraśravasa ūcuḥ
5.18.3.1,aho vicitraṁ bhagavad-viceṣṭitaṁ
5.18.3.2,ghnantaṁ jano ’yaṁ hi miṣan na paśyati
5.18.3.3,dhyāyann asad yarhi vikarma sevituṁ
5.18.3.4,nirhṛtya putraṁ pitaraṁ jijīviṣati
5.18.4.1,vadanti viśvaṁ kavayaḥ sma naśvaraṁ
5.18.4.2,paśyanti cādhyātmavido vipaścitaḥ
5.18.4.3,tathāpi muhyanti tavāja māyayā
5.18.4.4,suvismitaṁ kṛtyam ajaṁ nato ’smi tam
5.18.5.1,viśvodbhava-sthāna-nirodha-karma te
5.18.5.2,hy akartur aṅgīkṛtam apy apāvṛtaḥ
5.18.5.3,yuktaṁ na citraṁ tvayi kārya-kāraṇe
5.18.5.4,sarvātmani vyatirikte ca vastutaḥ
5.18.6.1,vedān yugānte tamasā tiraskṛtān
5.18.6.2,rasātalād yo nṛ-turaṅga-vigrahaḥ
5.18.6.3,pratyādade vai kavaye ’bhiyācate
5.18.6.4,tasmai namas te ’vitathehitāya iti
5.18.7.1,hari-varṣe cāpi bhagavān nara-hari-rūpeṇāste; tad-rūpa-grahaṇa-nimittam uttaratrābhidhāsye; tad dayitaṁ rūpaṁ mahā-puruṣa-guṇa-bhājano mahā-bhāgavato daitya-dānava-kula-tīrthīkaraṇa-śīlā-caritaḥ prahlādo ’vyavadhānānanya-bhakti-yogena saha tad-varṣa-puruṣair upāste idaṁ codāharati.
5.18.8.1,oṁ namo bhagavate narasiṁhāya namas tejas-tejase āvir-āvirbhava vajra-nakha vajra-daṁṣṭra karmāśayān randhaya randhaya tamo grasa grasa om svāhā; abhayam abhayam ātmani bhūyiṣṭhā oṁ kṣraum.
5.18.9.1,svasty astu viśvasya khalaḥ prasīdatāṁ
5.18.9.2,dhyāyantu bhūtāni śivaṁ mitho dhiyā
5.18.9.3,manaś ca bhadraṁ bhajatād adhokṣaje
5.18.9.4,āveśyatāṁ no matir apy ahaitukī
5.18.10.1,māgāra-dārātmaja-vitta-bandhuṣu
5.18.10.2,saṅgo yadi syād bhagavat-priyeṣu naḥ
5.18.10.3,yaḥ prāṇa-vṛttyā parituṣṭa ātmavān
5.18.10.4,siddhyaty adūrān na tathendriya-priyaḥ
5.18.11.1,yat-saṅga-labdhaṁ nija-vīrya-vaibhavaṁ
5.18.11.2,tīrthaṁ muhuḥ saṁspṛśatāṁ hi mānasam
5.18.11.3,haraty ajo ’ntaḥ śrutibhir gato ’ṅgajaṁ
5.18.11.4,ko vai na seveta mukunda-vikramam
5.18.12.1,yasyāsti bhaktir bhagavaty akiñcanā
5.18.12.2,sarvair guṇais tatra samāsate surāḥ
5.18.12.3,harāv abhaktasya kuto mahad-guṇā
5.18.12.4,manorathenāsati dhāvato bahiḥ
5.18.13.1,harir hi sākṣād bhagavān śarīriṇām
5.18.13.2,ātmā jhaṣāṇām iva toyam īpsitam
5.18.13.3,hitvā mahāṁs taṁ yadi sajjate gṛhe
5.18.13.4,tadā mahattvaṁ vayasā dampatīnām
5.18.14.1,tasmād rajo-rāga-viṣāda-manyu-
5.18.14.2,māna-spṛhā-bhayadainyādhimūlam
5.18.14.3,hitvā gṛhaṁ saṁsṛti-cakravālaṁ
5.18.14.4,nṛsiṁha-pādaṁ bhajatākutobhayam iti
5.18.15.1,ketumāle ’pi bhagavān kāmadeva-svarūpeṇa lakṣmyāḥ priya-cikīrṣayā prajāpater duhitṝṇāṁ putrāṇāṁ tad-varṣa-patīnāṁ puruṣāyuṣāho-rātra-parisaṅkhyānānāṁ yāsāṁ garbhā mahā-puruṣa-mahāstra-tejasodvejita-manasāṁ vidhvastā vyasavaḥ saṁvatsarānte vinipatanti.
5.18.16.1,atīva sulalita-gati-vilāsa-vilasita-rucira-hāsa-leśāvaloka-līlayā kiñcid-uttambhita-sundara-bhrū-maṇḍala-subhaga-vadanāravinda-śriyā ramāṁ ramayann indriyāṇi ramayate.
5.18.17.1,tad bhagavato māyāmayaṁ rūpaṁ parama-samādhi-yogena ramā devī saṁvatsarasya rātriṣu prajāpater duhitṛbhir upetāhaḥsu ca tad-bhartṛbhir upāste idaṁ codāharati.
5.18.18.1,om hrāṁ hrīṁ hrūṁ oṁ namo bhagavate hṛṣīkeśāya sarva-guṇa-viśeṣair vilakṣitātmane ākūtīnāṁ cittīnāṁ cetasāṁ viśeṣāṇāṁ cādhipataye ṣoḍaśa-kalāya cchando-mayāyānna-mayāyāmṛta-mayāya sarva-mayāya sahase ojase balāya kāntāya kāmāya namas te ubhayatra bhūyāt.
5.18.19.1,striyo vratais tvā hṛṣīkeśvaraṁ svato
5.18.19.2,hy ārādhya loke patim āśāsate ’nyam
5.18.19.3,tāsāṁ na te vai paripānty apatyaṁ
5.18.19.4,priyaṁ dhanāyūṁṣi yato ’sva-tantrāḥ
5.18.20.1,sa vai patiḥ syād akutobhayaḥ svayaṁ
5.18.20.2,samantataḥ pāti bhayāturaṁ janam
5.18.20.3,sa eka evetarathā mitho bhayaṁ
5.18.20.4,naivātmalābhād adhi manyate param
5.18.21.1,yā tasya te pāda-saroruhārhaṇaṁ
5.18.21.2,nikāmayet sākhila-kāma-lampaṭā
5.18.21.3,tad eva rāsīpsitam īpsito ’rcito
5.18.21.4,yad-bhagna-yācñā bhagavan pratapyate
5.18.22.1,mat-prāptaye ’jeśa-surāsurādayas
5.18.22.2,tapyanta ugraṁ tapa aindriye dhiyaḥ
5.18.22.3,ṛte bhavat-pāda-parāyaṇān na māṁ
5.18.22.4,vindanty ahaṁ tvad-dhṛdayā yato ’jita
5.18.23.1,sa tvaṁ mamāpy acyuta śīrṣṇi vanditaṁ
5.18.23.2,karāmbujaṁ yat tvad-adhāyi sātvatām
5.18.23.3,bibharṣi māṁ lakṣma vareṇya māyayā
5.18.23.4,ka īśvarasyehitam ūhituṁ vibhur iti
5.18.24.1,ramyake ca bhagavataḥ priyatamaṁ mātsyam avatāra-rūpaṁ tad-varṣa-puruṣasya manoḥ prāk-pradarśitaṁ sa idānīm api mahatā bhakti-yogenārādhayatīdaṁ codāharati.
5.18.25.1,oṁ namo bhagavate mukhyatamāya namaḥ sattvāya prāṇāyaujase sahase balāya mahā-matsyāya nama iti.
5.18.26.1,antar bahiś cākhila-loka-pālakair
5.18.26.2,adṛṣṭa-rūpo vicarasy uru-svanaḥ
5.18.26.3,sa īśvaras tvaṁ ya idaṁ vaśe ’nayan
5.18.26.4,nāmnā yathā dārumayīṁ naraḥ striyam
5.18.27.1,yaṁ loka-pālāḥ kila matsara-jvarā
5.18.27.2,hitvā yatanto ’pi pṛthak sametya ca
5.18.27.3,pātuṁ na śekur dvi-padaś catuṣ-padaḥ
5.18.27.4,sarīsṛpaṁ sthāṇu yad atra dṛśyate
5.18.28.1,bhavān yugāntārṇava ūrmi-mālini
5.18.28.2,kṣoṇīm imām oṣadhi-vīrudhāṁ nidhim
5.18.28.3,mayā sahoru kramate ’ja ojasā
5.18.28.4,tasmai jagat-prāṇa-gaṇātmane nama iti
5.18.29.1,hiraṇmaye ’pi bhagavān nivasati kūrma-tanuṁ bibhrāṇas tasya tat priyatamāṁ tanum aryamā saha varṣa-puruṣaiḥ pitṛ-gaṇādhipatir upadhāvati mantram imaṁ cānujapati.
5.18.30.1,oṁ namo bhagavate akūpārāya sarva-sattva-guṇa-viśeṣaṇāyānu-palakṣita-sthānāya namo varṣmaṇe namo bhūmne namo namo ’vasthānāya namas te.
5.18.31.1,yad-rūpam etan nija-māyayārpitam
5.18.31.2,artha-svarūpaṁ bahu-rūpa-rūpitam
5.18.31.3,saṅkhyā na yasyāsty ayathopalambhanāt
5.18.31.4,tasmai namas te ’vyapadeśa-rūpiṇe
5.18.32.1,jarāyujaṁ svedajam aṇḍajodbhidaṁ
5.18.32.2,carācaraṁ devarṣi-pitṛ-bhūtam aindriyam
5.18.32.3,dyauḥ khaṁ kṣitiḥ śaila-sarit-samudra-
5.18.32.4,dvīpa-graharkṣety abhidheya ekaḥ
5.18.34.1,uttareṣu ca kuruṣu bhagavān yajña-puruṣaḥ kṛta-varāha-rūpa āste taṁ tu devī haiṣā bhūḥ saha kurubhir askhalita-bhakti-yogenopadhāvati imāṁ ca paramām upaniṣadam āvartayati.
5.18.35.1,oṁ namo bhagavate mantra-tattva-liṅgāya yajña-kratave mahā-dhvarāvayavāya mahā-puruṣāya namaḥ karma-śuklāya tri-yugāya namas te.
5.18.36.1,yasya svarūpaṁ kavayo vipaścito
5.18.36.2,guṇeṣu dāruṣv iva jāta-vedasam
5.18.36.3,mathnanti mathnā manasā didṛkṣavo
5.18.36.4,gūḍhaṁ kriyārthair nama īritātmane
5.18.37.1,dravya-kriyā-hetv-ayaneśa-kartṛbhir
5.18.37.2,māyā-guṇair vastu-nirīkṣitātmane
5.18.37.3,anvīkṣayāṅgātiśayātma-buddhibhir
5.18.37.4,nirasta-māyākṛtaye namo namaḥ
5.18.38.1,karoti viśva-sthiti-saṁyamodayaṁ
5.18.38.2,yasyepsitaṁ nepsitam īkṣitur guṇaiḥ
5.18.38.3,māyā yathāyo bhramate tad-āśrayaṁ
5.18.38.4,grāvṇo namas te guṇa-karma-sākṣiṇe
5.18.39.1,pramathya daityaṁ prativāraṇaṁ mṛdhe
5.18.39.2,yo māṁ rasāyā jagad-ādi-sūkaraḥ
5.18.39.3,kṛtvāgra-daṁṣṭre niragād udanvataḥ
5.18.39.4,krīḍann ivebhaḥ praṇatāsmi taṁ vibhum iti
5.19.1.1,śrī-śuka uvāca
5.19.2.1,ārṣṭiṣeṇena saha gandharvair anugīyamānāṁ parama-kalyāṇīṁ bhartṛ-bhagavat-kathāṁ samupaśṛṇoti svayaṁ cedaṁ gāyati.
5.19.3.1,oṁ namo bhagavate uttamaślokāya nama ārya-lakṣaṇa-śīla-vratāya nama upaśikṣitātmana upāsita-lokāya namaḥ sādhu-vāda-nikaṣaṇāya namo brahmaṇya-devāya mahā-puruṣāya mahā-rājāya nama iti.
5.19.4.1,yat tad viśuddhānubhava-mātram ekaṁ
5.19.4.2,sva-tejasā dhvasta-guṇa-vyavastham
5.19.4.3,pratyak praśāntaṁ sudhiyopalambhanaṁ
5.19.4.4,hy anāma-rūpaṁ nirahaṁ prapadye
5.19.5.1,martyāvatāras tv iha martya-śikṣaṇaṁ
5.19.5.2,rakṣo-vadhāyaiva na kevalaṁ vibhoḥ
5.19.5.3,kuto ’nyathā syād ramataḥ sva ātmanaḥ
5.19.5.4,sītā-kṛtāni vyasanānīśvarasya
5.19.6.1,na vai sa ātmātmavatāṁ suhṛttamaḥ
5.19.6.2,saktas tri-lokyāṁ bhagavān vāsudevaḥ
5.19.6.3,na strī-kṛtaṁ kaśmalam aśnuvīta
5.19.6.4,na lakṣmaṇaṁ cāpi vihātum arhati
5.19.7.1,na janma nūnaṁ mahato na saubhagaṁ
5.19.7.2,na vāṅ na buddhir nākṛtis toṣa-hetuḥ
5.19.7.3,tair yad visṛṣṭān api no vanaukasaś
5.19.7.4,cakāra sakhye bata lakṣmaṇāgrajaḥ
5.19.8.1,suro ’suro vāpy atha vānaro naraḥ
5.19.8.2,sarvātmanā yaḥ sukṛtajñam uttamam
5.19.8.3,bhajeta rāmaṁ manujākṛtiṁ hariṁ
5.19.8.4,ya uttarān anayat kosalān divam iti
5.19.9.1,bhārate ’pi varṣe bhagavān nara-nārāyaṇākhya ākalpāntam upacita-dharma-jñāna-vairāgyaiśvaryopaśamoparamātmopalambhanam anugrahāyātmavatām anukampayā tapo ’vyakta-gatiś carati.
5.19.10.1,taṁ bhagavān nārado varṇāśramavatībhir bhāratībhiḥ prajābhir bhagavat-proktābhyāṁ sāṅkhya-yogābhyāṁ bhagavad-anubhāvopavarṇanaṁ sāvarṇer upadekṣyamāṇaḥ parama-bhakti-bhāvenopasarati idaṁ cābhigṛṇāti.
5.19.11.1,oṁ namo bhagavate upaśama-śīlāyoparatānātmyāya namo ’kiñcana-vittāya ṛṣi-ṛṣabhāya nara-nārāyaṇāya paramahaṁsa-parama-gurave ātmārāmādhipataye namo nama iti.
5.19.12.1,gāyati cedam —
5.19.13.1,idaṁ hi yogeśvara yoga-naipuṇaṁ
5.19.13.2,hiraṇyagarbho bhagavāñ jagāda yat
5.19.13.3,yad anta-kāle tvayi nirguṇe mano
5.19.13.4,bhaktyā dadhītojjhita-duṣkalevaraḥ
5.19.14.1,yathaihikāmuṣmika-kāma-lampaṭaḥ
5.19.14.2,suteṣu dāreṣu dhaneṣu cintayan
5.19.14.3,śaṅketa vidvān kukalevarātyayād
5.19.14.4,yas tasya yatnaḥ śrama eva kevalam
5.19.15.1,tan naḥ prabho tvaṁ kukalevarārpitāṁ
5.19.15.2,tvan-māyayāhaṁ-mamatām adhokṣaja
5.19.15.3,bhindyāma yenāśu vayaṁ sudurbhidāṁ
5.19.15.4,vidhehi yogaṁ tvayi naḥ svabhāvam iti
5.19.16.1,bhārate ’py asmin varṣe saric-chailāḥ santi bahavo malayo maṅgala-prastho mainākas trikūṭa ṛṣabhaḥ kūṭakaḥ kollakaḥ sahyo devagirir ṛṣyamūkaḥ śrī-śailo veṅkaṭo mahendro vāridhāro vindhyaḥ śuktimān ṛkṣagiriḥ pāriyātro droṇaś citrakūṭo govardhano raivatakaḥ kakubho nīlo gokāmukha indrakīlaḥ kāmagirir iti cānye ca śata-sahasraśaḥ śailās teṣāṁ nitamba-prabhavā nadā nadyaś ca santy asaṅkhyātāḥ.
5.19.17-18.1,etāsām apo bhāratyaḥ prajā nāmabhir eva punantīnām ātmanā copaspṛśanti; candravasā tāmraparṇī avaṭodā kṛtamālā vaihāyasī kāverī veṇī payasvinī śarkarāvartā tuṅgabhadrā kṛṣṇāveṇyā bhīmarathī godāvarī nirvindhyā payoṣṇī tāpī revā surasā narmadā carmaṇvatī sindhur andhaḥ śoṇaś ca nadau mahānadī vedasmṛtir ṛṣikulyā trisāmā kauśikī mandākinī yamunā sarasvatī dṛṣadvatī gomatī sarayū rodhasvatī saptavatī suṣomā śatadrūś candrabhāgā marudvṛdhā vitastā asiknī viśveti mahā-nadyaḥ.
5.19.19.1,asminn eva varṣe puruṣair labdha-janmabhiḥ śukla-lohita-kṛṣṇa-varṇena svārabdhena karmaṇā divya-mānuṣa-nāraka-gatayo bahvya ātmana ānupūrvyeṇa sarvā hy eva sarveṣāṁ vidhīyante yathā-varṇa-vidhānam apavargaś cāpi bhavati.
5.19.20.1,yo ’sau bhagavati sarva-bhūtātmany anātmye ’nirukte ’nilayane paramātmani vāsudeve ’nanya-nimitta-bhakti-yoga-lakṣaṇo nānā-gati-nimittāvidyā-granthi-randhana-dvāreṇa yadā hi mahā-puruṣa-puruṣa-prasaṅgaḥ.
5.19.21.1,etad eva hi devā gāyanti —
5.19.22.1,kiṁ duṣkarair naḥ kratubhis tapo-vratair
5.19.22.2,dānādibhir vā dyujayena phalgunā
5.19.22.3,na yatra nārāyaṇa-pāda-paṅkaja-
5.19.22.4,smṛtiḥ pramuṣṭātiśayendriyotsavāt
5.19.23.1,kalpāyuṣāṁ sthānajayāt punar-bhavāt
5.19.23.2,kṣaṇāyuṣāṁ bhārata-bhūjayo varam
5.19.23.3,kṣaṇena martyena kṛtaṁ manasvinaḥ
5.19.23.4,sannyasya saṁyānty abhayaṁ padaṁ hareḥ
5.19.24.1,na yatra vaikuṇṭha-kathā-sudhāpagā
5.19.24.2,na sādhavo bhāgavatās tadāśrayāḥ
5.19.24.3,na yatra yajñeśa-makhā mahotsavāḥ
5.19.24.4,sureśa-loko ’pi na vai sa sevyatām
5.19.25.1,prāptā nṛ-jātiṁ tv iha ye ca jantavo
5.19.25.2,jñāna-kriyā-dravya-kalāpa-sambhṛtām
5.19.25.3,na vai yaterann apunar-bhavāya te
5.19.25.4,bhūyo vanaukā iva yānti bandhanam
5.19.26.1,yaiḥ śraddhayā barhiṣi bhāgaśo havir
5.19.26.2,niruptam iṣṭaṁ vidhi-mantra-vastutaḥ
5.19.26.3,ekaḥ pṛthaṅ-nāmabhir āhuto mudā
5.19.26.4,gṛhṇāti pūrṇaḥ svayam āśiṣāṁ prabhuḥ
5.19.27.1,satyaṁ diśaty arthitam arthito nṛṇāṁ
5.19.27.2,naivārthado yat punar arthitā yataḥ
5.19.27.3,svayaṁ vidhatte bhajatām anicchatām
5.19.27.4,icchāpidhānaṁ nija-pāda-pallavam
5.19.28.1,yady atra naḥ svarga-sukhāvaśeṣitaṁ
5.19.28.2,sviṣṭasya sūktasya kṛtasya śobhanam
5.19.28.3,tenājanābhe smṛtimaj janma naḥ syād
5.19.28.4,varṣe harir yad-bhajatāṁ śaṁ tanoti
5.19.29-30.1,śrī-śuka uvāca
5.19.31.1,evaṁ tava bhāratottama jambūdvīpa-varṣa-vibhāgo yathopadeśam upavarṇita iti.
5.20.1.1,śrī-śuka uvāca
5.20.2.1,jambūdvīpo ’yaṁ yāvat-pramāṇa-vistāras tāvatā kṣārodadhinā pariveṣṭito yathā merur jambv-ākhyena lavaṇodadhir api tato dvi-guṇa-viśālena plakṣākhyena parikṣipto yathā parikhā bāhyopavanena; plakṣo jambū-pramāṇo dvīpākhyākaro hiraṇmaya utthito yatrāgnir upāste sapta-jihvas tasyādhipatiḥ priyavratātmaja idhmajihvaḥ svaṁ dvīpaṁ sapta-varṣāṇi vibhajya sapta-varṣa-nāmabhya ātmajebhya ākalayya svayam ātma-yogenopararāma.
5.20.3-4.1,śivaṁ yavasaṁ subhadraṁ śāntaṁ kṣemam amṛtam abhayam iti varṣāṇi teṣu girayo nadyaś ca saptaivābhijñātāḥ; maṇikūṭo vajrakūṭa indraseno jyotiṣmān suparṇo hiraṇyaṣṭhīvo meghamāla iti setu-śailāḥ aruṇā nṛmṇāṅgirasī sāvitrī suptabhātā ṛtambharā satyambharā iti mahā-nadyaḥ; yāsāṁ jalopasparśana-vidhūta-rajas-tamaso haṁsa-pataṅgordhvāyana-satyāṅga-saṁjñāś catvāro varṇāḥ sahasrāyuṣo vibudhopama-sandarśana-prajananāḥ svarga-dvāraṁ trayyā vidyayā bhagavantaṁ trayīmayaṁ sūryam ātmānaṁ yajante.
5.20.5.1,pratnasya viṣṇo rūpaṁ yat
5.20.5.2,satyasyartasya brahmaṇaḥ
5.20.5.3,amṛtasya ca mṛtyoś ca
5.20.5.4,sūryam ātmānam īmahīti
5.20.6.1,plakṣādiṣu pañcasu puruṣāṇām āyur indriyam ojaḥ saho balaṁ buddhir vikrama iti ca sarveṣām autpattikī siddhir aviśeṣeṇa vartate.
5.20.7.1,plakṣaḥ sva-samānenekṣu-rasodenāvṛto yathā tathā dvīpo ’pi śālmalo dvi-guṇa-viśālaḥ samānena surodenāvṛtaḥ parivṛṅkte.
5.20.8.1,yatra ha vai śālmalī plakṣāyāmā yasyāṁ vāva kila nilayam āhur bhagavataś chandaḥ-stutaḥ patattri-rājasya sā dvīpa-hūtaye upalakṣyate.
5.20.9.1,tad-dvīpādhipatiḥ priyavratātmajo yajñabāhuḥ sva-sutebhyaḥ saptabhyas tan-nāmāni sapta-varṣāṇi vyabhajat surocanaṁ saumanasyaṁ ramaṇakaṁ deva-varṣaṁ pāribhadram āpyāyanam avijñātam iti.
5.20.10.1,teṣu varṣādrayo nadyaś ca saptaivābhijñātāḥ svarasaḥ śataśṛṅgo vāmadevaḥ kundo mukundaḥ puṣpa-varṣaḥ sahasra-śrutir iti; anumatiḥ sinīvālī sarasvatī kuhū rajanī nandā rāketi.
5.20.11.1,tad-varṣa-puruṣāḥ śrutadhara-vīryadhara-vasundhareṣandhara-saṁjñā bhagavantaṁ vedamayaṁ somam ātmānaṁ vedena yajante.
5.20.12.1,sva-gobhiḥ pitṛ-devebhyo
5.20.12.2,vibhajan kṛṣṇa-śuklayoḥ
5.20.12.3,prajānāṁ sarvāsāṁ rājā-
5.20.12.4,ndhaḥ somo na āstv iti
5.20.13.1,evaṁ surodād bahis tad-dvi-guṇaḥ samānenāvṛto ghṛtodena yathā-pūrvaḥ kuśa-dvīpo yasmin kuśa-stambo deva-kṛtas tad-dvīpākhyākaro jvalana ivāparaḥ sva-śaṣpa-rociṣā diśo virājayati.
5.20.14.1,tad-dvīpa-patiḥ praiyavrato rājan hiraṇyaretā nāma svaṁ dvīpaṁ saptabhyaḥ sva-putrebhyo yathā-bhāgaṁ vibhajya svayaṁ tapa ātiṣṭhata vasu-vasudāna-dṛḍharuci-nābhigupta-stutyavrata-vivikta-vāmadeva-nāmabhyaḥ.
5.20.15.1,teṣāṁ varṣeṣu sīmā-girayo nadyaś cābhijñātāḥ sapta saptaiva cakraś catuḥśṛṅgaḥ kapilaś citrakūṭo devānīka ūrdhvaromā draviṇa iti rasakulyā madhukulyā mitravindā śrutavindā devagarbhā ghṛtacyutā mantramāleti.
5.20.16.1,yāsāṁ payobhiḥ kuśadvīpaukasaḥ kuśala-kovidābhiyukta-kulaka-saṁjñā bhagavantaṁ jātaveda-sarūpiṇaṁ karma-kauśalena yajante.
5.20.17.1,parasya brahmaṇaḥ sākṣāj
5.20.17.2,jāta-vedo ’si havyavāṭ
5.20.17.3,devānāṁ puruṣāṅgānāṁ
5.20.17.4,yajñena puruṣaṁ yajeti
5.20.18.1,tathā ghṛtodād bahiḥ krauñcadvīpo dvi-guṇaḥ sva-mānena kṣīrodena parita upakḷpto vṛto yathā kuśadvīpo ghṛtodena yasmin krauñco nāma parvata-rājo dvīpa-nāma-nirvartaka āste.
5.20.19.1,yo ’sau guha-praharaṇonmathita-nitamba-kuñjo ’pi kṣīrodenā-sicyamāno bhagavatā varuṇenābhigupto vibhayo babhūva.
5.20.20.1,tasminn api praiyavrato ghṛtapṛṣṭho nāmādhipatiḥ sve dvīpe varṣāṇi sapta vibhajya teṣu putra-nāmasu sapta rikthādān varṣapān niveśya svayaṁ bhagavān bhagavataḥ parama-kalyāṇa-yaśasa ātma-bhūtasya hareś caraṇāravindam upajagāma.
5.20.21.1,āmo madhuruho meghapṛṣṭhaḥ sudhāmā bhrājiṣṭho lohitārṇo vanaspatir iti ghṛtapṛṣṭha-sutās teṣāṁ varṣa-girayaḥ sapta saptaiva nadyaś cābhikhyātāḥ śuklo vardhamāno bhojana upabarhiṇo nando nandanaḥ sarvatobhadra iti abhayā amṛtaughā āryakā tīrthavatī rūpavatī pavitravatī śukleti.
5.20.22.1,yāsām ambhaḥ pavitram amalam upayuñjānāḥ puruṣa-ṛṣabha-draviṇa-devaka-saṁjñā varṣa-puruṣā āpomayaṁ devam apāṁ pūrṇenāñjalinā yajante.
5.20.23.1,āpaḥ puruṣa-vīryāḥ stha
5.20.23.2,punantīr bhūr-bhuvaḥ-suvaḥ
5.20.23.3,tā naḥ punītāmīva-ghnīḥ
5.20.23.4,spṛśatām ātmanā bhuva iti
5.20.24.1,evaṁ purastāt kṣīrodāt parita upaveśitaḥ śākadvīpo dvātriṁśal-lakṣa-yojanāyāmaḥ samānena ca dadhi-maṇḍodena parīto yasmin śāko nāma mahīruhaḥ sva-kṣetra-vyapadeśako yasya ha mahā-surabhi-gandhas taṁ dvīpam anuvāsayati.
5.20.25.1,tasyāpi praiyavrata evādhipatir nāmnā medhātithiḥ so ’pi vibhajya sapta varṣāṇi putra-nāmāni teṣu svātmajān purojava-manojava-pavamāna-dhūmrānīka-citrarepha-bahurūpa-viśvadhāra-saṁjñān nidhāpyādhipatīn svayaṁ bhagavaty ananta ā-veśita-matis tapovanaṁ praviveśa.
5.20.26.1,eteṣāṁ varṣa-maryādā-girayo nadyaś ca sapta saptaiva īśāna uruśṛṅgo balabhadraḥ śatakesaraḥ sahasrasroto devapālo mahānasa iti anaghāyurdā ubhayaspṛṣṭir aparājitā pañcapadī sahasrasrutir nijadhṛtir iti.
5.20.27.1,tad-varṣa-puruṣā ṛtavrata-satyavrata-dānavratānuvrata-nāmāno bhagavantaṁ vāyv-ātmakaṁ prāṇāyāma-vidhūta-rajas-tamasaḥ parama-samādhinā yajante.
5.20.28.1,antaḥ-praviśya bhūtāni
5.20.28.2,yo bibharty ātma-ketubhiḥ
5.20.28.3,antaryāmīśvaraḥ sākṣāt
5.20.28.4,pātu no yad-vaśe sphuṭam
5.20.29.1,evam eva dadhi-maṇḍodāt parataḥ puṣkaradvīpas tato dvi-guṇāyāmaḥ samantata upakalpitaḥ samānena svādūdakena samudreṇa bahir āvṛto yasmin bṛhat-puṣkaraṁ jvalana-śikhāmala-kanaka-patrāyutāyutaṁ bhagavataḥ kamalāsanasyādhyāsanaṁ parikalpitam.
5.20.30.1,tad-dvīpa-madhye mānasottara-nāmaika evārvācīna-parācīna-varṣayor maryādācalo ’yuta-yojanocchrāyāyāmo yatra tu catasṛṣu dikṣu catvāri purāṇi loka-pālānām indrādīnāṁ yad-upariṣṭāt sūrya-rathasya meruṁ paribhramataḥ saṁvatsarātmakaṁ cakraṁ devānām aho-rātrābhyāṁ paribhramati.
5.20.31.1,tad-dvīpasyāpy adhipatiḥ praiyavrato vītihotro nāmaitasyātmajau ramaṇaka-dhātaki-nāmānau varṣa-patī niyujya sa svayaṁ pūrvajavad-bhagavat-karma-śīla evāste.
5.20.32.1,tad-varṣa-puruṣā bhagavantaṁ brahma-rūpiṇaṁ sakarmakeṇa karmaṇārādhayantīdaṁ codāharanti.
5.20.33.1,yat tat karmamayaṁ liṅgaṁ
5.20.33.2,brahma-liṅgaṁ jano ’rcayet
5.20.33.3,ekāntam advayaṁ śāntaṁ
5.20.33.4,tasmai bhagavate nama iti
5.20.34.1,tataḥ parastāl lokāloka-nāmācalo lokālokayor antarāle parita upakṣiptaḥ.
5.20.35.1,yāvan mānasottara-mervor antaraṁ tāvatī bhūmiḥ kāñcany anyādarśa-talopamā yasyāṁ prahitaḥ padārtho na kathañcit punaḥ pratyupalabhyate tasmāt sarva-sattva-parihṛtāsīt.
5.20.36.1,lokāloka iti samākhyā yad anenācalena lokālokasyāntarvar-tināvasthāpyate.
5.20.37.1,sa loka-trayānte parita īśvareṇa vihito yasmāt sūryādīnāṁ dhruvāpavargāṇāṁ jyotir-gaṇānāṁ gabhastayo ’rvācīnāṁs trīḻ lokān āvitanvānā na kadācit parācīnā bhavitum utsahante tāvad unnahanāyāmaḥ.
5.20.38.1,etāvāḻ loka-vinyāso māna-lakṣaṇa-saṁsthābhir vicintitaḥ kavibhiḥ sa tu pañcāśat-koṭi-gaṇitasya bhū-golasya turīya-bhāgo ’yaṁ lokālokācalaḥ.
5.20.39.1,tad-upariṣṭāc catasṛṣv āśāsvātma-yoninākhila-jagad-guruṇādhiniveśitā ye dvirada-pataya ṛṣabhaḥ puṣkaracūḍo vāmano ’parājita iti sakala-loka-sthiti-hetavaḥ.
5.20.40.1,teṣāṁ sva-vibhūtīnāṁ loka-pālānāṁ ca vividha-vīryopabṛṁhaṇāya bhagavān parama-mahā-puruṣo mahā-vibhūti-patir antaryāmy ātmano viśuddha-sattvaṁ dharma-jñāna-vairāgyaiśvaryādy-aṣṭa-mahā-siddhy-upalakṣaṇaṁ viṣvaksenādibhiḥ sva-pārṣada-pravaraiḥ parivārito nija-varāyudhopaśobhitair nija-bhuja-daṇḍaiḥ sandhārayamāṇas tasmin giri-vare samantāt sakala-loka-svastaya āste.
5.20.41.1,ākalpam evaṁ veṣaṁ gata eṣa bhagavān ātma-yogamāyayā viracita-vividha-loka-yātrā-gopīyāyety arthaḥ.
5.20.42.1,yo ’ntar-vistāra etena hy aloka-parimāṇaṁ ca vyākhyātaṁ yad bahir lokālokācalāt; tataḥ parastād yogeśvara-gatiṁ viśuddhām udāharanti.
5.20.43.1,aṇḍa-madhya-gataḥ sūryo
5.20.43.2,dyāv-ābhūmyor yad antaram
5.20.43.3,sūryāṇḍa-golayor madhye
5.20.43.4,koṭyaḥ syuḥ pañca-viṁśatiḥ
5.20.44.1,mṛte ’ṇḍa eṣa etasmin yad abhūt tato mārtaṇḍa iti vyapadeśaḥ; hiraṇyagarbha iti yad dhiraṇyāṇḍa-samudbhavaḥ.
5.20.45.1,sūryeṇa hi vibhajyante
5.20.45.2,diśaḥ khaṁ dyaur mahī bhidā
5.20.45.3,svargāpavargau narakā
5.20.45.4,rasaukāṁsi ca sarvaśaḥ
5.20.46.1,deva-tiryaṅ-manuṣyāṇāṁ
5.20.46.2,sarīsṛpa-savīrudhām
5.20.46.3,sarva-jīva-nikāyānāṁ
5.20.46.4,sūrya ātmā dṛg-īśvaraḥ
5.21.1.1,śrī-śuka uvāca
5.21.2.1,etena hi divo maṇḍala-mānaṁ tad-vida upadiśanti yathā dvi-dalayor niṣpāvādīnāṁ te antareṇāntarikṣaṁ tad-ubhaya-sandhitam.
5.21.3.1,yan-madhya-gato bhagavāṁs tapatāṁ patis tapana ātapena tri-lokīṁ pratapaty avabhāsayaty ātma-bhāsā sa eṣa udagayana-dakṣiṇāyana-vaiṣuvata-saṁjñābhir māndya-śaighrya-samānābhir gatibhir ārohaṇāvarohaṇa-samāna-sthāneṣu yathā-savanam abhipadyamāno makarādiṣu rāśiṣv aho-rātrāṇi dīrgha-hrasva-samānāni vidhatte.
5.21.4.1,yadā meṣa-tulayor vartate tadāho-rātrāṇi samānāni bhavanti yadā vṛṣabhādiṣu pañcasu ca rāśiṣu carati tadāhāny eva vardhante hrasati ca māsi māsy ekaikā ghaṭikā rātriṣu.
5.21.5.1,yadā vṛścikādiṣu pañcasu vartate tadāho-rātrāṇi viparyayāṇi bhavanti.
5.21.6.1,yāvad dakṣiṇāyanam ahāni vardhante yāvad udagayanaṁ rātrayaḥ.
5.21.7.1,evaṁ nava koṭaya eka-pañcāśal-lakṣāṇi yojanānāṁ mānasottara-giri-parivartanasyopadiśanti tasminn aindrīṁ purīṁ pūrvasmān meror devadhānīṁ nāma dakṣiṇato yāmyāṁ saṁyamanīṁ nāma paścād vāruṇīṁ nimlocanīṁ nāma uttarataḥ saumyāṁ vibhāvarīṁ nāma tāsūdaya-madhyāhnāstamaya-niśīthānīti bhūtānāṁ pravṛtti-nivṛtti-nimittāni samaya-viśeṣeṇa meroś catur-diśam.
5.21.8-9.1,tatratyānāṁ divasa-madhyaṅgata eva sadādityas tapati savyenācalaṁ dakṣiṇena karoti; yatrodeti tasya ha samāna-sūtra-nipāte nimlocati yatra kvacana syandenābhitapati tasya haiṣa samāna-sūtra-nipāte prasvāpayati tatra gataṁ na paśyanti ye taṁ samanupaśyeran.
5.21.10.1,yadā caindryāḥ puryāḥ pracalate pañcadaśa-ghaṭikābhir yāmyāṁ sapāda-koṭi-dvayaṁ yojanānāṁ sārdha-dvādaśa-lakṣāṇi sādhikāni copayāti.
5.21.11.1,evaṁ tato vāruṇīṁ saumyām aindrīṁ ca punas tathānye ca grahāḥ somādayo nakṣatraiḥ saha jyotiś-cakre samabhyudyanti saha vā nimlo-canti.
5.21.12.1,evaṁ muhūrtena catus-triṁśal-lakṣa-yojanāny aṣṭa-śatādhikāni sauro rathas trayīmayo ’sau catasṛṣu parivartate purīṣu.
5.21.13.1,yasyaikaṁ cakraṁ dvādaśāraṁ ṣaṇ-nemi tri-ṇābhi saṁvatsarātmakaṁ samāmananti tasyākṣo meror mūrdhani kṛto mānasottare kṛtetara-bhāgo yatra protaṁ ravi-ratha-cakraṁ taila-yantra-cakravad bhraman mānasottara-girau paribhramati.
5.21.14.1,tasminn akṣe kṛtamūlo dvitīyo ’kṣas turyamānena sammitas taila-yantrākṣavad dhruve kṛtopari-bhāgaḥ.
5.21.15.1,ratha-nīḍas tu ṣaṭ-triṁśal-lakṣa-yojanāyatas tat-turīya-bhāga-viśālas tāvān ravi-ratha-yugo yatra hayāś chando-nāmānaḥ saptāruṇa-yojitā vahanti devam ādityam.
5.21.16.1,purastāt savitur aruṇaḥ paścāc ca niyuktaḥ sautye karmaṇi kilāste.
5.21.17.1,tathā vālikhilyā ṛṣayo ’ṅguṣṭha-parva-mātrāḥ ṣaṣṭi-sahasrāṇi purataḥ sūryaṁ sūkta-vākāya niyuktāḥ saṁstuvanti.
5.21.18.1,tathānye ca ṛṣayo gandharvāpsaraso nāgā grāmaṇyo yātudhānā devā ity ekaikaśo gaṇāḥ sapta caturdaśa māsi māsi bhagavantaṁ sūryam ātmānaṁ nānā-nāmānaṁ pṛthaṅ-nānā-nāmānaḥ pṛthak-karmabhir dvandvaśa upāsate.
5.21.19.1,lakṣottaraṁ sārdha-nava-koṭi-yojana-parimaṇḍalaṁ bhū-valayasya kṣaṇena sagavyūty-uttaraṁ dvi-sahasra-yojanāni sa bhuṅkte.
5.22.1.1,rājovāca
5.22.2.1,sa hovāca
5.22.3.1,sa eṣa bhagavān ādi-puruṣa eva sākṣān nārāyaṇo lokānāṁ svastaya ātmānaṁ trayīmayaṁ karma-viśuddhi-nimittaṁ kavibhir api ca vedena vijijñāsyamāno dvādaśadhā vibhajya ṣaṭsu vasantādiṣv ṛtuṣu yathopa-joṣam ṛtu-guṇān vidadhāti.
5.22.4.1,tam etam iha puruṣās trayyā vidyayā varṇāśramācārānupathā uccāvacaiḥ karmabhir āmnātair yoga-vitānaiś ca śraddhayā yajanto ’ñjasā śreyaḥ samadhigacchanti.
5.22.5.1,atha sa eṣa ātmā lokānāṁ dyāv-āpṛthivyor antareṇa nabho-valayasya kālacakra-gato dvādaśa māsān bhuṅkte rāśi-saṁjñān saṁvatsarāvayavān māsaḥ pakṣa-dvayaṁ divā naktaṁ ceti sapādarkṣa-dvayam upadiśanti yāvatā ṣaṣṭham aṁśaṁ bhuñjīta sa vai ṛtur ity upadiśyate saṁvatsarāvayavaḥ.
5.22.6.1,atha ca yāvatārdhena nabho-vīthyāṁ pracarati taṁ kālam ayanam ācakṣate.
5.22.7.1,atha ca yāvan nabho-maṇḍalaṁ saha dyāv-āpṛthivyor maṇḍalābhyāṁ kārtsnyena sa ha bhuñjīta taṁ kālaṁ saṁvatsaraṁ parivatsaram iḍāvatsaram anuvatsaraṁ vatsaram iti bhānor māndya-śaighrya-sama-gatibhiḥ samāmananti.
5.22.8.1,evaṁ candramā arka-gabhastibhya upariṣṭāl lakṣa-yojanata upalabhyamāno ’rkasya saṁvatsara-bhuktiṁ pakṣābhyāṁ māsa-bhuktiṁ sapādarkṣābhyāṁ dinenaiva pakṣa-bhuktim agracārī drutatara-gamano bhuṅkte.
5.22.9.1,atha cāpūryamāṇābhiś ca kalābhir amarāṇāṁ kṣīyamāṇābhiś ca kalābhiḥ pitṝṇām aho-rātrāṇi pūrva-pakṣāpara-pakṣābhyāṁ vitanvānaḥ sarva-jīva-nivaha-prāṇo jīvaś caikam ekaṁ nakṣatraṁ triṁśatā muhūrtair bhuṅkte.
5.22.10.1,ya eṣa ṣoḍaśa-kalaḥ puruṣo bhagavān manomayo ’nnamayo ’mṛtamayo deva-pitṛ-manuṣya-bhūta-paśu-pakṣi-sarīsṛpa-vīrudhāṁ prāṇāpy āyana-śīlatvāt sarvamaya iti varṇayanti.
5.22.11.1,tata upariṣṭād dvi-lakṣa-yojanato nakṣatrāṇi meruṁ dakṣiṇenaiva kālāyana īśvara-yojitāni sahābhijitāṣṭā-viṁśatiḥ.
5.22.12.1,tata upariṣṭād uśanā dvi-lakṣa-yojanata upalabhyate purataḥ paścāt sahaiva vārkasya śaighrya-māndya-sāmyābhir gatibhir arkavac carati lokānāṁ nityadānukūla eva prāyeṇa varṣayaṁś cāreṇānumīyate sa vṛṣṭi-viṣṭambha-grahopaśamanaḥ.
5.22.13.1,uśanasā budho vyākhyātas tata upariṣṭād dvi-lakṣa-yojanato budhaḥ soma-suta upalabhyamānaḥ prāyeṇa śubha-kṛd yadārkād vyatiricyeta tadātivātābhra-prāyānāvṛṣṭy-ādi-bhayam āśaṁsate.
5.22.14.1,ata ūrdhvam aṅgārako ’pi yojana-lakṣa-dvitaya upalabhyamānas tribhis tribhiḥ pakṣair ekaikaśo rāśīn dvādaśānubhuṅkte yadi na vakreṇābhivartate prāyeṇāśubha-graho ’gha-śaṁsaḥ.
5.22.15.1,tata upariṣṭād dvi-lakṣa-yojanāntara-gatā bhagavān bṛhaspatir ekaikasmin rāśau parivatsaraṁ parivatsaraṁ carati yadi na vakraḥ syāt prāyeṇānukūlo brāhmaṇa-kulasya.
5.22.16.1,tata upariṣṭād yojana-lakṣa-dvayāt pratīyamānaḥ śanaiścara ekaikasmin rāśau triṁśan māsān vilambamānaḥ sarvān evānuparyeti tāvadbhir anuvatsaraiḥ prāyeṇa hi sarveṣām aśāntikaraḥ.
5.22.17.1,tata uttarasmād ṛṣaya ekādaśa-lakṣa-yojanāntara upalabhyante ya eva lokānāṁ śam anubhāvayanto bhagavato viṣṇor yat paramaṁ padaṁ pradakṣiṇaṁ prakramanti.
5.23.1.1,śrī-śuka uvāca
5.23.2.1,sa hi sarveṣāṁ jyotir-gaṇānāṁ graha-nakṣatrādīnām animiṣeṇāvyakta-raṁhasā bhagavatā kālena bhrāmyamāṇānāṁ sthāṇur ivāvaṣṭambha īśvareṇa vihitaḥ śaśvad avabhāsate.
5.23.3.1,yathā meḍhīstambha ākramaṇa-paśavaḥ saṁyojitās tribhis tribhiḥ savanair yathā-sthānaṁ maṇḍalāni caranty evaṁ bhagaṇā grahādaya etasminn antar-bahir-yogena kāla-cakra āyojitā dhruvam evāvalambya vāyunodīryamāṇā ākalpāntaṁ paricaṅ kramanti nabhasi yathā meghāḥ śyenādayo vāyu-vaśāḥ karma-sārathayaḥ parivartante evaṁ jyotirgaṇāḥ prakṛti-puruṣa-saṁyogānugṛhītāḥ karma-nirmita-gatayo bhuvi na patanti.
5.23.4.1,kecanaitaj jyotir-anīkaṁ śiśumāra-saṁsthānena bhagavato vāsudevasya yoga-dhāraṇāyām anuvarṇayanti.
5.23.5.1,yasya pucchāgre ’vākśirasaḥ kuṇḍalī-bhūta-dehasya dhruva upakalpitas tasya lāṅgūle prajāpatir agnir indro dharma iti puccha-mūle dhātā vidhātā ca kaṭyāṁ saptarṣayaḥ; tasya dakṣiṇāvarta-kuṇḍalī-bhūta-śarīrasya yāny udagayanāni dakṣiṇa-pārśve tu nakṣatrāṇy upakalpayanti dakṣiṇāyanāni tu savye; yathā śiśumārasya kuṇḍalā-bhoga-sanniveśasya pārśvayor ubhayor apy avayavāḥ samasaṅkhyā bhavanti; pṛṣṭhe tv ajavīthī ākāśa-gaṅgā codarataḥ.
5.23.6.1,punarvasu-puṣyau dakṣiṇa-vāmayoḥ śroṇyor ārdrāśleṣe ca dakṣiṇa-vāmayoḥ paścimayoḥ pādayor abhijid-uttarāṣāḍhe dakṣiṇa-vāmayor nāsikayor yathā-saṅkhyaṁ śravaṇa-pūrvāṣāḍhe dakṣiṇa-vāmayor locanayor dhaniṣṭhā mūlaṁ ca dakṣiṇa-vāmayoḥ karṇayor maghādīny aṣṭa nakṣatrāṇi dakṣiṇāyanāni vāma-pārśva-vaṅkriṣu yuñjīta tathaiva mṛga-śīrṣādīny udagayanāni dakṣiṇa-pārśva-vaṅkriṣu prātilomyena prayuñjīta śatabhiṣā-jyeṣṭhe skandhayor dakṣiṇa-vāmayor nyaset.
5.23.7.1,uttarā-hanāv agastir adharā-hanau yamo mukheṣu cāṅgārakaḥ śanaiścara upasthe bṛhaspatiḥ kakudi vakṣasy ādityo hṛdaye nārāyaṇo manasi candro nābhyām uśanā stanayor aśvinau budhaḥ prāṇāpānayo rāhur gale ketavaḥ sarvāṅgeṣu romasu sarve tārā-gaṇāḥ.
5.23.8.1,etad u haiva bhagavato viṣṇoḥ sarva-devatāmayaṁ rūpam aharahaḥ sandhyāyāṁ prayato vāgyato nirīkṣamāṇa upatiṣṭheta namo jyotir-lokāya kālāyanāyānimiṣāṁ pataye mahā-puruṣāyābhidhīmahīti.
5.23.9.1,graharkṣatārāmayam ādhidaivikaṁ
5.23.9.2,pāpāpahaṁ mantra-kṛtāṁ tri-kālam
5.23.9.3,namasyataḥ smarato vā tri-kālaṁ
5.23.9.4,naśyeta tat-kālajam āśu pāpam
5.24.1.1,śrī-śuka uvāca
5.24.2.1,yad adas taraṇer maṇḍalaṁ pratapatas tad vistarato yojanāyutam ācakṣate dvādaśa-sahasraṁ somasya trayodaśa-sahasraṁ rāhor yaḥ parvaṇi tad-vyavadhāna-kṛd vairānubandhaḥ sūryā-candramasāv abhidhāvati.
5.24.3.1,tan niśamyobhayatrāpi bhagavatā rakṣaṇāya prayuktaṁ sudarśanaṁ nāma bhāgavataṁ dayitam astraṁ tat tejasā durviṣahaṁ muhuḥ parivartamānam abhyavasthito muhūrtam udvijamānaś cakita-hṛdaya ārād eva nivartate tad uparāgam iti vadanti lokāḥ.
5.24.4.1,tato ’dhastāt siddha-cāraṇa-vidyādharāṇāṁ sadanāni tāvan mātra eva.
5.24.5.1,tato ’dhastād yakṣa-rakṣaḥ-piśāca-preta-bhūta-gaṇānāṁ vihārājiram antarikṣaṁ yāvad vāyuḥ pravāti yāvan meghā upalabhyante.
5.24.6.1,tato ’dhastāc chata-yojanāntara iyaṁ pṛthivī yāvad dhaṁsa-bhāsa-śyena-suparṇādayaḥ patattri-pravarā utpatantīti.
5.24.7.1,upavarṇitaṁ bhūmer yathā-sanniveśāvasthānam avaner apy adhastāt sapta bhū-vivarā ekaikaśo yojanāyutāntareṇāyāma-vistāreṇopakḷptā atalaṁ vitalaṁ sutalaṁ talātalaṁ mahātalaṁ rasātalaṁ pātālam iti.
5.24.8.1,eteṣu hi bila-svargeṣu svargād apy adhika-kāma-bhogaiśvaryānanda-bhūti-vibhūtibhiḥ susamṛddha-bhavanodyānākrīḍa-vihāreṣu daitya-dānava-kādraveyā nitya-pramuditānurakta-kalatrāpatya-bandhu-suhṛd-anucarā gṛha-pataya īśvarād apy apratihata-kāmā māyā-vinodā nivasanti.
5.24.9.1,yeṣu mahārāja mayena māyāvinā vinirmitāḥ puro nānā-maṇi-pravara-praveka-viracita-vicitra-bhavana-prākāra-gopura-sabhā-caitya-catvarāyatanādibhir nāgāsura-mithuna-pārāvata-śuka-sārikākīrṇa-kṛtrima-bhūmibhir vivareśvara-gṛhottamaiḥ samalaṅkṛtāś cakāsati.
5.24.10.1,udyānāni cātitarāṁ mana-indriyānandibhiḥ kusuma-phala-stabaka-subhaga-kisalayāvanata-rucira-viṭapa-viṭapināṁ latāṅgāliṅgitānāṁ śrībhiḥ samithuna-vividha-vihaṅgama-jalāśayānām amala-jala-pūrṇānāṁ jhaṣakulollaṅghana-kṣubhita-nīra-nīraja-kumuda-kuva-laya-kahlāra-nīlotpala-lohita-śatapatrādi-vaneṣu kṛta-niketanānām eka-vihārākula-madhura-vividha-svanādibhir indriyotsavair amara-loka-śriyam atiśayitāni.
5.24.11.1,yatra ha vāva na bhayam aho-rātrādibhiḥ kāla-vibhāgair upalakṣyate.
5.24.12.1,yatra hi mahāhi-pravara-śiro-maṇayaḥ sarvaṁ tamaḥ prabādhante.
5.24.13.1,na vā eteṣu vasatāṁ divyauṣadhi-rasa-rasāyanānna-pāna-snānādibhir ādhayo vyādhayo valī-palita-jarādayaś ca deha-vaivarṇya-daurgandhya-sveda-klama-glānir iti vayo ’vasthāś ca bhavanti.
5.24.14.1,na hi teṣāṁ kalyāṇānāṁ prabhavati kutaścana mṛtyur vinā bhagavat-tejasaś cakrāpadeśāt.
5.24.15.1,yasmin praviṣṭe ’sura-vadhūnāṁ prāyaḥ puṁsavanāni bhayād eva sravanti patanti ca.
5.24.16.1,athātale maya-putro ’suro balo nivasati yena ha vā iha sṛṣṭāḥ ṣaṇ-ṇavatir māyāḥ kāścanādyāpi māyāvino dhārayanti yasya ca jṛmbhamāṇasya mukhatas trayaḥ strī-gaṇā udapadyanta svairiṇyaḥ kāminyaḥ puṁścalya iti yā vai bilāyanaṁ praviṣṭaṁ puruṣaṁ rasena hāṭakākhyena sādhayitvā sva-vilāsāvalokanānurāga-smita-saṁlāpopagūhanādibhiḥ svairaṁ kila ramayanti yasminn upayukte puruṣa īśvaro ’haṁ siddho ’ham ity ayuta-mahā-gaja-balam ātmānam abhimanyamānaḥ katthate madāndha iva.
5.24.17.1,tato ’dhastād vitale haro bhagavān hāṭakeśvaraḥ sva-pārṣada-bhūta-gaṇāvṛtaḥ prajāpati-sargopabṛṁhaṇāya bhavo bhavānyā saha mithunī-bhūta āste yataḥ pravṛttā sarit-pravarā hāṭakī nāma bhavayor vīryeṇa yatra citrabhānur mātariśvanā samidhyamāna ojasā pibati tan niṣṭhyūtaṁ hāṭakākhyaṁ suvarṇaṁ bhūṣaṇenāsurendrāvarodheṣu puruṣāḥ saha puruṣībhir dhārayanti.
5.24.18.1,tato ’dhastāt sutale udāra-śravāḥ puṇya-śloko virocanātmajo balir bhagavatā mahendrasya priyaṁ cikīrṣamāṇenāditer labdha-kāyo bhūtvā vaṭu-vāmana-rūpeṇa parākṣipta-loka-trayo bhagavad-anukampayaiva punaḥ praveśita indrādiṣv avidyamānayā susamṛddhayā śriyābhijuṣṭaḥ sva-dharmeṇārādhayaṁs tam eva bhagavantam ārādhanīyam apagata-sādhvasa āste ’dhunāpi.
5.24.19.1,no evaitat sākṣātkāro bhūmi-dānasya yat tad bhagavaty aśeṣa-jīva-nikāyānāṁ jīva-bhūtātma-bhūte paramātmani vāsudeve tīrthatame pātra upapanne parayā śraddhayā paramādara-samāhita-manasā sampratipāditasya sākṣād apavarga-dvārasya yad bila-nilayaiśvaryam.
5.24.20.1,yasya ha vāva kṣuta-patana-praskhalanādiṣu vivaśaḥ sakṛn nāmābhigṛṇan puruṣaḥ karma-bandhanam añjasā vidhunoti yasya haiva pratibādhanaṁ mumukṣavo ’nyathaivopalabhante.
5.24.21.1,tad bhaktānām ātmavatāṁ sarveṣām ātmany ātmada ātmatayaiva.
5.24.22.1,na vai bhagavān nūnam amuṣyānujagrāha yad uta punar ātmānusmṛti-moṣaṇaṁ māyāmaya-bhogaiśvaryam evātanuteti.
5.24.23.1,yat tad bhagavatānadhigatānyopāyena yācñā-cchalenāpahṛta-sva-śarīrāvaśeṣita-loka-trayo varuṇa-pāśaiś ca sampratimukto giri-daryāṁ cāpaviddha iti hovāca.
5.24.24.1,nūnaṁ batāyaṁ bhagavān artheṣu na niṣṇāto yo ’sāv indro yasya sacivo mantrāya vṛta ekāntato bṛhaspatis tam atihāya svayam upendreṇātmānam ayācatātmanaś cāśiṣo no eva tad-dāsyam ati-gambhīra-vayasaḥ kālasya manvantara-parivṛttaṁ kiyal loka-trayam idam.
5.24.25.1,yasyānudāsyam evāsmat-pitāmahaḥ kila vavre na tu sva-pitryaṁ yad utākutobhayaṁ padaṁ dīyamānaṁ bhagavataḥ param iti bhagavatoparate khalu sva-pitari.
5.24.26.1,tasya mahānubhāvasyānupatham amṛjita-kaṣāyaḥ ko vāsmad-vidhaḥ parihīṇa-bhagavad-anugraha upajigamiṣatīti.
5.24.27.1,tasyānucaritam upariṣṭād vistariṣyate yasya bhagavān svayam akhila-jagad-gurur nārāyaṇo dvāri gadā-pāṇir avatiṣṭhate nija-janānukampita-hṛdayo yenāṅguṣṭhena padā daśa-kandharo yojanāyutāyutaṁ dig-vijaya uccāṭitaḥ.
5.24.28.1,tato ’dhastāt talātale mayo nāma dānavendras tri-purādhipatir bhagavatā purāriṇā tri-lokī-śaṁ cikīrṣuṇā nirdagdha-sva-pura-trayas tat-prasādāl labdha-pado māyāvinām ācāryo mahādevena parirakṣito vigata-sudarśana-bhayo mahīyate.
5.24.29.1,tato ’dhastān mahātale kādraveyāṇāṁ sarpāṇāṁ naika-śirasāṁ krodhavaśo nāma gaṇaḥ kuhaka-takṣaka-kāliya-suṣeṇādi-pradhānā mahā-bhogavantaḥ patattri-rājādhipateḥ puruṣa-vāhād anavaratam udvijamānāḥ sva-kalatrāpatya-suhṛt-kuṭumba-saṅgena kvacit pramattā viharanti.
5.24.30.1,tato ’dhastād rasātale daiteyā dānavāḥ paṇayo nāma nivāta-kavacāḥ kāleyā hiraṇya-puravāsina iti vibudha-pratyanīkā utpattyā mahaujaso mahā-sāhasino bhagavataḥ sakala-lokānubhāvasya harer eva tejasā pratihata-balāvalepā bileśayā iva vasanti ye vai saramayendra-dūtyā vāgbhir mantra-varṇābhir indrād bibhyati.
5.24.31.1,tato ’dhastāt pātāle nāga-loka-patayo vāsuki-pramukhāḥ śaṅkha-kulika-mahāśaṅkha-śveta-dhanañjaya-dhṛtarāṣṭra-śaṅkhacūḍa-kambalāśvatara-devadattādayo mahā-bhogino mahāmarṣā nivasanti yeṣām u ha vai pañca-sapta-daśa-śata-sahasra-śīrṣāṇāṁ phaṇāsu viracitā mahā-maṇayo rociṣṇavaḥ pātāla-vivara-timira-nikaraṁ sva-rociṣā vidhamanti.
5.25.1.1,śrī-śuka uvāca
5.25.2.1,yasyedaṁ kṣiti-maṇḍalaṁ bhagavato ’nanta-mūrteḥ sahasra-śirasa ekasminn eva śīrṣaṇi dhriyamāṇaṁ siddhārtha iva lakṣyate.
5.25.3.1,yasya ha vā idaṁ kālenopasañjihīrṣato ’marṣa-viracita-rucira-bhramad-bhruvor antareṇa sāṅkarṣaṇo nāma rudra ekādaśa-vyūhas try-akṣas tri-śikhaṁ śūlam uttambhayann udatiṣṭhat.
5.25.4.1,yasyāṅghri-kamala-yugalāruṇa-viśada-nakha-maṇi-ṣaṇḍa-maṇḍaleṣv ahi-patayaḥ saha sātvatarṣabhair ekānta-bhakti-yogenāvanamantaḥ sva-vadanāni parisphurat-kuṇḍala-prabhā-maṇḍita-gaṇḍa-sthalāny ati-manoharāṇi pramudita-manasaḥ khalu vilokayanti.
5.25.5.1,yasyaiva hi nāga-rāja-kumārya āśiṣa āśāsānāś cārv-aṅga-valaya-vilasita-viśada-vipula-dhavala-subhaga-rucira-bhuja-rajata-stambheṣv aguru-candana-kuṅkuma-paṅkānulepenāvalimpamānās tad-abhimarśanonmathita-hṛdaya-makara-dhvajāveśa-rucira-lalita-smitās tad-anurāgamada-mudita-mada-vighūrṇitāruṇa-karuṇāvaloka-nayana-vadanāravindaṁ savrīḍaṁ kila vilokayanti.
5.25.6.1,sa eva bhagavān ananto ’nanta-guṇārṇava ādi-deva upasaṁhṛtāmarṣa-roṣa-vego lokānāṁ svastaya āste.
5.25.7.1,dhyāyamānaḥ surāsuroraga-siddha-gandharva-vidyādhara-muni-gaṇair anavarata-mada-mudita-vikṛta-vihvala-locanaḥ sulalita-mukharikāmṛtenāpyāyamānaḥ sva-pārṣada-vibudha-yūtha-patīn aparimlāna-rāga-nava-tulasikāmoda-madhv-āsavena mādyan madhukara-vrāta-madhura-gīta-śriyaṁ vaijayantīṁ svāṁ vanamālāṁ nīla-vāsā eka-kuṇḍalo hala-kakudi kṛta-subhaga-sundara-bhujo bhagavān mahendro vāraṇendra iva kāñcanīṁ kakṣām udāra-līlo bibharti.
5.25.8.1,ya eṣa evam anuśruto dhyāyamāno mumukṣūṇām anādi-kāla-karma-vāsanā-grathitam avidyāmayaṁ hṛdaya-granthiṁ sattva-rajas-tamomayam antar-hṛdayaṁ gata āśu nirbhinatti tasyānubhāvān bhagavān svāyambhuvo nāradaḥ saha tumburuṇā sabhāyāṁ brahmaṇaḥ saṁślokayām āsa.
5.25.9.1,utpatti-sthiti-laya-hetavo ’sya kalpāḥ
5.25.9.2,sattvādyāḥ prakṛti-guṇā yad-īkṣayāsan
5.25.9.3,yad-rūpaṁ dhruvam akṛtaṁ yad ekam ātman
5.25.9.4,nānādhāt katham u ha veda tasya vartma
5.25.10.1,mūrtiṁ naḥ puru-kṛpayā babhāra sattvaṁ
5.25.10.2,saṁśuddhaṁ sad-asad idaṁ vibhāti tatra
5.25.10.3,yal-līlāṁ mṛga-patir ādade ’navadyām
5.25.10.4,ādātuṁ svajana-manāṁsy udāra-vīryaḥ
5.25.11.1,yan-nāma śrutam anukīrtayed akasmād
5.25.11.2,ārto vā yadi patitaḥ pralambhanād vā
5.25.11.3,hanty aṁhaḥ sapadi nṛṇām aśeṣam anyaṁ
5.25.11.4,kaṁ śeṣād bhagavata āśrayen mumukṣuḥ
5.25.12.1,mūrdhany arpitam aṇuvat sahasra-mūrdhno
5.25.12.2,bhū-golaṁ sagiri-sarit-samudra-sattvam
5.25.12.3,ānantyād animita-vikramasya bhūmnaḥ
5.25.12.4,ko vīryāṇy adhi gaṇayet sahasra-jihvaḥ
5.25.13.1,evam-prabhāvo bhagavān ananto
5.25.13.2,duranta-vīryoru-guṇānubhāvaḥ
5.25.13.3,mūle rasāyāḥ sthita ātma-tantro
5.25.13.4,yo līlayā kṣmāṁ sthitaye bibharti
5.25.14.1,etā hy eveha nṛbhir upagantavyā gatayo yathā-karma-vinirmitā yathopadeśam anuvarṇitāḥ kāmān kāmayamānaiḥ.
5.25.15.1,etāvatīr hi rājan puṁsaḥ pravṛtti-lakṣaṇasya dharmasya vipāka-gataya uccāvacā visadṛśā yathā-praśnaṁ vyācakhye kim anyat kathayāma iti.
5.26.1.1,rājovāca
5.26.2.1,ṛṣir uvāca
5.26.3.1,athedānīṁ pratiṣiddha-lakṣaṇasyādharmasya tathaiva kartuḥ śraddhāyā vaisādṛśyāt karma-phalaṁ visadṛśaṁ bhavati yā hy anādy-avidyayā kṛta-kāmānāṁ tat-pariṇāma-lakṣaṇāḥ sṛtayaḥ sahasraśaḥ pravṛttās tāsāṁ prācuryeṇānuvarṇayiṣyāmaḥ.
5.26.4.1,rājovāca
5.26.5.1,ṛṣir uvāca
5.26.6.1,yatra ha vāva bhagavān pitṛ-rājo vaivasvataḥ sva-viṣayaṁ prāpiteṣu sva-puruṣair jantuṣu sampareteṣu yathā-karmāvadyaṁ doṣam evānullaṅghita-bhagavac-chāsanaḥ sagaṇo damaṁ dhārayati.
5.26.7.1,tatra haike narakān eka-viṁśatiṁ gaṇayanti atha tāṁs te rājan nāma-rūpa-lakṣaṇato ’nukramiṣyāmas tāmisro ’ndhatāmisro rauravo mahārauravaḥ kumbhīpākaḥ kālasūtram asipatravanaṁ sūkaramukham andhakūpaḥ kṛmibhojanaḥ sandaṁśas taptasūrmir vajrakaṇṭaka-śālmalī vaitaraṇī pūyodaḥ prāṇarodho viśasanaṁ lālābhakṣaḥ sārameyādanam avīcir ayaḥpānam iti; kiñca kṣārakardamo rakṣogaṇa-bhojanaḥ śūlaproto dandaśūko ’vaṭa-nirodhanaḥ paryāvartanaḥ sūcīmukham ity aṣṭā-viṁśatir narakā vividha-yātanā-bhūmayaḥ.
5.26.8.1,tatra yas tu para-vittāpatya-kalatrāṇy apaharati sa hi kāla-pāśa-baddho yama-puruṣair ati-bhayānakais tāmisre narake balān nipātyate anaśanānudapāna-daṇḍa-tāḍana-santarjanādibhir yātanābhir yātyamāno jantur yatra kaśmalam āsādita ekadaiva mūrcchām upayāti tāmisra-prāye.
5.26.9.1,evam evāndhatāmisre yas tu vañcayitvā puruṣaṁ dārādīn upayuṅkte yatra śarīrī nipātyamāno yātanā-stho vedanayā naṣṭa-matir naṣṭa-dṛṣṭiś ca bhavati yathā vanaspatir vṛścyamāna-mūlas tasmād andhatāmisraṁ tam upadiśanti.
5.26.10.1,yas tv iha vā etad aham iti mamedam iti bhūta-droheṇa kevalaṁ sva-kuṭumbam evānudinaṁ prapuṣṇāti sa tad iha vihāya svayam eva tad-aśubhena raurave nipatati.
5.26.11.1,ye tv iha yathaivāmunā vihiṁsitā jantavaḥ paratra yama-yātanām upagataṁ ta eva ruravo bhūtvā tathā tam eva vihiṁsanti tasmād rauravam ity āhū rurur iti sarpād ati-krūra-sattvasyāpadeśaḥ.
5.26.12.1,evam eva mahārauravo yatra nipatitaṁ puruṣaṁ kravyādā nāma ruravas taṁ kravyeṇa ghātayanti yaḥ kevalaṁ dehambharaḥ.
5.26.13.1,yas tv iha vā ugraḥ paśūn pakṣiṇo vā prāṇata uparandhayati tam apakaruṇaṁ puruṣādair api vigarhitam amutra yamānucarāḥ kumbhīpāke tapta-taile uparandhayanti.
5.26.14.1,yas tv iha brahma-dhruk sa kālasūtra-saṁjñake narake ayuta-yojana-parimaṇḍale tāmramaye tapta-khale upary-adhastād agny-arkābhyām ati-tapyamāne ’bhiniveśitaḥ kṣut-pipāsābhyāṁ ca dahyamānāntar-bahiḥ-śarīra āste śete ceṣṭate ’vatiṣṭhati paridhāvati ca yāvanti paśu-romāṇi tāvad varṣa-sahasrāṇi.
5.26.15.1,yas tv iha vai nija-veda-pathād anāpady apagataḥ pākhaṇḍaṁ copagatas tam asi-patravanaṁ praveśya kaśayā praharanti tatra hāsāv itas tato dhāvamāna ubhayato dhārais tāla-vanāsi-patraiś chidyamāna-sarvāṅgo hā hato ’smīti paramayā vedanayā mūrcchitaḥ pade pade nipatati sva-dharmahā pākhaṇḍānugataṁ phalaṁ bhuṅkte.
5.26.16.1,yas tv iha vai rājā rāja-puruṣo vā adaṇḍye daṇḍaṁ praṇayati brāhmaṇe vā śarīra-daṇḍaṁ sa pāpīyān narake ’mutra sūkaramukhe nipatati tatrātibalair viniṣpiṣyamāṇāvayavo yathaivehekṣukhaṇḍa ārta-svareṇa svanayan kvacin mūrcchitaḥ kaśmalam upagato yathaivehā-dṛṣṭa-doṣā uparuddhāḥ.
5.26.17.1,yas tv iha vai bhūtānām īśvaropakalpita-vṛttīnām avivikta-para-vyathānāṁ svayaṁ puruṣopakalpita-vṛttir vivikta-para-vyatho vyathām ācarati sa paratrāndhakūpe tad-abhidroheṇa nipatati tatra hāsau tair jantubhiḥ paśu-mṛga-pakṣi-sarīsṛpair maśaka-yūkā-matkuṇa-makṣikādibhir ye ke cābhidrugdhās taiḥ sarvato ’bhidruhyamāṇas tamasi vihata-nidrā-nirvṛtir alabdhāvasthānaḥ parikrāmati yathā kuśarīre jīvaḥ.
5.26.18.1,yas tv iha vā asaṁvibhajyāśnāti yat kiñcanopanatam anirmita-pañca-yajño vāyasa-saṁstutaḥ sa paratra kṛmibhojane narakādhame nipatati tatra śata-sahasra-yojane kṛmi-kuṇḍe kṛmi-bhūtaḥ svayaṁ kṛmibhir eva bhakṣyamāṇaḥ kṛmi-bhojano yāvat tad aprattāprahūtādo ’nirveśam ātmānaṁ yātayate.
5.26.19.1,yas tv iha vai steyena balād vā hiraṇya-ratnādīni brāhmaṇasya vāpaharaty anyasya vānāpadi puruṣas tam amutra rājan yama-puruṣā ayasmayair agni-piṇḍaiḥ sandaṁśais tvaci niṣkuṣanti.
5.26.20.1,yas tv iha vā agamyāṁ striyam agamyaṁ vā puruṣaṁ yoṣid abhigacchati tāv amutra kaśayā tāḍayantas tigmayā sūrmyā lohamayyā puruṣam āliṅgayanti striyaṁ ca puruṣa-rūpayā sūrmyā.
5.26.21.1,yas tv iha vai sarvābhigamas tam amutra niraye vartamānaṁ vajrakaṇṭaka-śālmalīm āropya niṣkarṣanti.
5.26.22.1,ye tv iha vai rājanyā rāja-puruṣā vā apākhaṇḍā dharma-setūn bhindanti te samparetya vaitaraṇyāṁ nipatanti bhinna-maryādās tasyāṁ niraya-parikhā-bhūtāyāṁ nadyāṁ yādo-gaṇair itas tato bhakṣyamāṇā ātmanā na viyujyamānāś cāsubhir uhyamānāḥ svāghena karma-pākam anusmaranto viṇ-mūtra-pūya-śoṇita-keśa-nakhāsthi-medo-māṁsa-vasā-vāhinyām upatapyante.
5.26.23.1,ye tv iha vai vṛṣalī-patayo naṣṭa-śaucācāra-niyamās tyakta-lajjāḥ paśu-caryāṁ caranti te cāpi pretya pūya-viṇ-mūtra-śleṣma-malā-pūrṇārṇave nipatanti tad evātibībhatsitam aśnanti.
5.26.24.1,ye tv iha vai śva-gardabha-patayo brāhmaṇādayo mṛgayā vihārā atīrthe ca mṛgān nighnanti tān api samparetāḻ lakṣya-bhūtān yama-puruṣā iṣubhir vidhyanti.
5.26.25.1,ye tv iha vai dāmbhikā dambha-yajñeṣu paśūn viśasanti tān amuṣmiḻ loke vaiśase narake patitān niraya-patayo yātayitvā viśasanti.
5.26.26.1,yas tv iha vai savarṇāṁ bhāryāṁ dvijo retaḥ pāyayati kāma-mohitas taṁ pāpa-kṛtam amutra retaḥ-kulyāyāṁ pātayitvā retaḥ sampāyayanti.
5.26.27.1,ye tv iha vai dasyavo ’gnidā garadā grāmān sārthān vā vilumpanti rājāno rāja-bhaṭā vā tāṁś cāpi hi paretya yamadūtā vajra-daṁṣṭrāḥ śvānaḥ sapta-śatāni viṁśatiś ca sarabhasaṁ khādanti.
5.26.28.1,yas tv iha vā anṛtaṁ vadati sākṣye dravya-vinimaye dāne vā kathañcit sa vai pretya narake ’vīcimaty adhaḥ-śirā niravakāśe yojana-śatocchrāyād giri-mūrdhnaḥ sampātyate yatra jalam iva sthalam aśma-pṛṣṭham avabhāsate tad avīcimat tilaśo viśīryamāṇa-śarīro na mriyamāṇaḥ punar āropito nipatati.
5.26.29.1,yas tv iha vai vipro rājanyo vaiśyo vā soma-pīthas tat-kalatraṁ vā surāṁ vrata-stho ’pi vā pibati pramādatas teṣāṁ nirayaṁ nītānām urasi padākramyāsye vahninā dravamāṇaṁ kārṣṇāyasaṁ niṣiñcanti.
5.26.30.1,atha ca yas tv iha vā ātma-sambhāvanena svayam adhamo janma-tapo-vidyācāra-varṇāśramavato varīyaso na bahu manyeta sa mṛtaka eva mṛtvā kṣārakardame niraye ’vāk-śirā nipātito durantā yātanā hy aśnute.
5.26.31.1,ye tv iha vai puruṣāḥ puruṣa-medhena yajante yāś ca striyo nṛ-paśūn khādanti tāṁś ca te paśava iva nihatā yama-sadane yātayanto rakṣo-gaṇāḥ saunikā iva svadhitināvadāyāsṛk pibanti nṛtyanti ca gāyanti ca hṛṣyamāṇā yatheha puruṣādāḥ.
5.26.32.1,ye tv iha vā anāgaso ’raṇye grāme vā vaiśrambhakair upasṛtān upaviśrambhayya jijīviṣūn śūla-sūtrādiṣūpaprotān krīḍanakatayā yātayanti te ’pi ca pretya yama-yātanāsu śūlādiṣu protātmānaḥ kṣut-tṛḍbhyāṁ cābhihatāḥ kaṅka-vaṭādibhiś cetas tatas tigma-tuṇḍair āhanyamānā ātma-śamalaṁ smaranti.
5.26.33.1,ye tv iha vai bhūtāny udvejayanti narā ulbaṇa-svabhāvā yathā dandaśūkās te ’pi pretya narake dandaśūkākhye nipatanti yatra nṛpa dandaśūkāḥ pañca-mukhāḥ sapta-mukhā upasṛtya grasanti yathā bileśayān.
5.26.34.1,ye tv iha vā andhāvaṭa-kusūla-guhādiṣu bhūtāni nirundhanti tathāmutra teṣv evopaveśya sagareṇa vahninā dhūmena nirundhanti.
5.26.35.1,yas tv iha vā atithīn abhyāgatān vā gṛha-patir asakṛd upagata-manyur didhakṣur iva pāpena cakṣuṣā nirīkṣate tasya cāpi niraye pāpa-dṛṣṭer akṣiṇī vajra-tuṇḍā gṛdhrāḥ kaṅka-kāka-vaṭādayaḥ prasahyoru-balād utpāṭayanti.
5.26.36.1,yas tv iha vā āḍhyābhimatir ahaṅkṛtis tiryak-prekṣaṇaḥ sarvato ’bhiviśaṅkī artha-vyaya-nāśa-cintayā pariśuṣyamāṇa-hṛdaya-vadano nirvṛtim anavagato graha ivārtham abhirakṣati sa cāpi pretya tad-utpādanotkarṣaṇa-saṁrakṣaṇa-śamala-grahaḥ sūcīmukhe narake nipatati yatra ha vitta-grahaṁ pāpa-puruṣaṁ dharmarāja-puruṣā vāyakā iva sarvato ’ṅgeṣu sūtraiḥ parivayanti.
5.26.37.1,evaṁ-vidhā narakā yamālaye santi śataśaḥ sahasraśas teṣu sarveṣu ca sarva evādharma-vartino ye kecid ihoditā anuditāś cāvani-pate paryāyeṇa viśanti tathaiva dharmānuvartina itaratra iha tu punar-bhave ta ubhaya-śeṣābhyāṁ niviśanti.
5.26.38.1,nivṛtti-lakṣaṇa-mārga ādāv eva vyākhyātaḥ; etāvān evāṇḍa-kośo yaś caturdaśadhā purāṇeṣu vikalpita upagīyate yat tad bhagavato nārāyaṇasya sākṣān mahā-puruṣasya sthaviṣṭhaṁ rūpam ātmamāyā-guṇamayam anuvarṇitam ādṛtaḥ paṭhati śṛṇoti śrāvayati sa upageyaṁ bhagavataḥ paramātmano ’grāhyam api śraddhā-bhakti-viśuddha-buddhir veda.
5.26.39.1,śrutvā sthūlaṁ tathā sūkṣmaṁ
5.26.39.2,rūpaṁ bhagavato yatiḥ
5.26.39.3,sthūle nirjitam ātmānaṁ
5.26.39.4,śanaiḥ sūkṣmaṁ dhiyā nayed iti
5.26.40.1,bhū-dvīpa-varṣa-sarid-adri-nabhaḥ-samudra-
5.26.40.2,pātāla-diṅ-naraka-bhāgaṇa-loka-saṁsthā
5.26.40.3,gītā mayā tava nṛpādbhutam īśvarasya
5.26.40.4,sthūlaṁ vapuḥ sakala-jīva-nikāya-dhāma
